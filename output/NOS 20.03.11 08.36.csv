,Link,Title,Content,Summarized_Text,TimeStamp
0,https://nos.nl/artikel/2326718-nvwa-topman-stapt-op-vanwege-gebrek-aan-vertrouwen-bij-ondernemingsraad.html,"
    NVWA-topman stapt op vanwege gebrek aan vertrouwen bij ondernemingsraad
  ","De hoogste baas van de Nederlandse Voedsel en Waren Autoriteit NVWA, Van Lint, stapt op. De ondernemingsraad heeft geen vertrouwen in zijn plan van aanpak om de organisatie te verbeteren. Inspecteur-generaal Van Lint besloot daarop per 1 mei weg te gaan: ""Het vertrouwen van de ondernemingsraad in mij als inspecteur-generaal en in de door mij voorgestelde aanpak van de veranderingen is absoluut noodzakelijk; daarom heb ik besloten terug te treden.""De NVWA is de afgelopen tijd vaak onder vuur komen te liggen, bijvoorbeeld vanwege tekortschietende toezicht op slachthuizen. Ook mislukte een ICT-project.Minister Schouten respecteert de stap van Van Lint. Ze wijst erop dat de NVWA midden in een fase van herbezinning zit: ""Goed toezicht staat of valt met de mensen die het uitvoeren en de wijze waarop ze daar invulling aan kunnen geven.""Schouten gaat met de organisatie praten over een nieuwe inspecteur-generaal. Van Lint heeft een kleine drie jaar bij de NVWA gewerkt. Daarvoor was hij onder meer hoofddirecteur van de Immigratie- en Naturalisatiedienst IND.",Özet,"Vandaag, 15:03"
1,https://nos.nl/artikel/2326710-nederlanders-in-quarantaine-in-vietnam-het-is-incompetentie-troef.html,"
    Nederlanders in quarantaine in Vietnam: ""Het is incompetentie troef""
  ","In Vietnam zitten 27 toeristen in quarantaine vanwege het coronavirus. Het gaat om 25 Nederlanders, twee Belgen en een reisleider van de Nederlandse reisorganisatie Kras. Ze waren bezig met een groepsreis door het land in Zuidoost-Azië en mogen het gebouw waar ze nu zitten niet uit.""We zijn met een binnenlandse vlucht van Hanoi naar Hue gevlogen. Later bleek dat op die vlucht een besmette Engelse zat. We zitten daarom sinds 8 maart in quarantaine"", vertelt de 23-jarige Martijn Buikema, die samen met zijn zus vastzit. ""De eerste twee dagen zaten we in ons viersterrenhotel in Hoi An, maar na twee dagen zijn we verplaatst. Het hotel wilde ons niet meer, niet goed voor het imago.""Reisleider Bruno Mortier spreekt van een quarantainegebouw, waar de groep in zit. Volgens hem is er geen enkele coördinatie door de Vietnamese overheid. De hele groep is inmiddels getest op het coronavirus, maar wanneer de uitslag volgt, is niet bekend.Tot verbazing van Mortier en andere reizigers werden na de test nieuwe mensen het gebouw binnengebracht. ""Als je elke dag nieuwe mensen brengt en die mensen hebben het coronavirus, dan mag je weer helemaal opnieuw beginnen met testen"", zegt hij vanuit Hoi An. ""Dat hebben ze nu begrepen, en ze hebben die mensen nu naar een gebouw hiernaast gebracht.""De inrichting is volgens reisleider Mortier 'spartaans':""Het is een ontzettend vieze plek waar we zitten. Er ligt muizenpoep"", zegt Buikema. ""Mijn zusje en ik hebben een eigen kamer. Voor de rest kunnen we gewoon rondlopen.""Volgens reisleider Mortier is het een ouderwets pand, dat zo'n 15 tot 20 jaar geleden gebouwd is. ""Ze hebben beloofd dat het gedesinfecteerd was, maar het is vies tot en met. Het is heel spartaans ingericht. Het is een leegstand pand. Als we vrij blijken te zijn van het virus, hebben we kans een andere ziekte te hebben opgelopen.""Ook kunnen de reizigers niet voldoen aan de eisen. ""Regel één is veel handen wassen"", zegt Mortier. ""Er is hier geen zeep, geen handdoeken, het is er vies en vuil, de muizen lopen rond."" Voor de deur van het gebouw staan militairen.Wel wordt er voor eten gezorgd. ""We krijgen drie keer per dag te eten van een naastgelegen hotel"", zegt Buikema. Volgens reisleider Mortier worden die maaltijden bereid in een nabijgelegen viersterrenhotel. ""Maar we krijgen geen informatie. Ik ben afhankelijk van de touroperator in Hanoi, die continu in contact staat met de lokale overheid en buitenlandse autoriteiten. We krijgen alle steun, ook van de touroperators. Je bent hier totaal afhankelijk van de overheid, wat incompetentie troef is.""Een woordvoerder van Tui, het moederbedrijf van Kras, zegt dat de plek waar de groep zit volgens hen niet geschikt is voor de reizigers. ""We zijn, samen met het ministerie van Buitenlandse Zaken de situatie nauwlettend aan het volgen en we willen zo snel mogelijk duidelijkheid voor onze gasten"", aldus de woordvoerder. ""Wij willen ze niet in zo'n eenvoudig guest house hebben. De lokale overheid is ze komen halen en die heeft ze hier geplaatst.""Er staat voor komende maandag een terugvlucht gepland, zeggen Buikema en reisleider Mortier. ""Niemand vertoont ziekteverschijnselen. Maar als de overheid ons oplegt dat we nog veertien dagen in quarantaine moeten, dan weet ik het niet"", zegt Mortier.In Vietnam zijn volgens de laatst bekende cijfers ruim dertig mensen besmet geraakt met het virus. Nog niemand is volgens de autoriteiten bezweken aan de gevolgen van het coronavirus.In het land wordt op 5 april ook de Formule 1 gehouden. Er zijn vooralsnog geen berichten dat de racewedstrijd niet doorgaat.",Özet,"Vandaag, 13:47"
2,https://nos.nl/artikel/2326702-eod-brengt-lading-v1-wilp-verspreid-over-drie-dagen-tot-ontploffing.html,"
    EOD brengt lading V1 Wilp verspreid over drie dagen tot ontploffing
  ","De Explosieven Opruimingsdienst Defensie (EOD) is begonnen met het onschadelijk maken van de explosieve lading van de V1 die zondag bij Wilp werd geborgen. Er worden drie dagen voor uitgetrokken.De 935 kilo springstof is in stukken uit het onbemande straalvliegtuig gehaald. Per dag worden vijf pakketten springstof tot ontploffing gebracht in een speciaal aangelegde zandbunker op een militair oefenterrein in de gemeente Lochem.Het gebied is dan afgesloten voor alle verkeer. De gemeente heeft mensen die in de buurt wonen, gewaarschuwd dat ze knallen kunnen horen.De V1 (Vergeltungswaffe 1) was een met explosieven geladen, onbemand straalvliegtuig dat tijdens de Tweede Wereldoorlog door de Duitse luchtmacht tegen de vijand werd ingezet. Veel V1's stortten neer voordat ze hun doel bereikten.De V1 bij Wilp werd vorig jaar bij graafwerk langs de A1 ontdekt. Hij stond nog op scherp. In verband met de ontmanteling werd het verkeer op de A1 zondag stilgelegd. 950 inwoners van Wilp moesten hun huis uit.",Özet,"Vandaag, 12:31"
3,https://nos.nl/artikel/2326701-baudet-en-vpro-twisten-in-rechtszaal-over-uitzending-buitenhof.html,"
    Baudet en VPRO twisten in rechtszaal over uitzending Buitenhof
  ","In de rechtbank in Lelystad is het kort geding geweest van Forum voor Democratie-leider Thierry Baudet tegen de VPRO. De verdediging van Baudet begon met de stelling dat er in tv-programma Buitenhof karaktermoord is gepleegd op Baudet, en dat hem woorden in de mond zijn gelegd. De VPRO noemde de zaak ""een aanval op de onafhankelijke en kritische journalistiek"". De uitspraak volgt woensdag 25 maart, om 14.00 uur.De partij stapte naar de rechter vanwege een uitspraak van Buitenhof-presentatrice Natalie Righton. In een gesprek met oud-FvD'er Henk Otten zei zij dat Baudet in de Tweede Kamer opzien had gebaard met de uitspraak dat ""de EU een vooropgezet plan heeft om het blanke Europese ras te vervangen door Afrikaanse immigranten"".Die uitspraken van Righton waren volgens Baudet ""schandelijke leugens"" en hij eist een rectificatie van het programma. Buitenhof weigert dat en noemde de woordkeuze van de presentatrice in een reactie ""een juiste parafrasering van zowel de uitspraken van Thierry Baudet als de wijze waarop deze uitspraken werden opgevat door enkele Tweede Kamerleden en minister De Jonge"".Baudet zei tijdens het Kamerdebat onder meer dat de EU doelbewust migranten naar Europa haalt met als doel ""het verzwakken van Europese, traditionele identiteiten"". De verdediging van Baudet hekelt de parafrasering door Righton en spreekt van karaktermoord: ""In de parafrase komen drie woorden voor die Baudet nooit heeft uitgesproken: blank, ras en vervangen"", zei advocaat Dirk Vermaat.Volgens de verdediging van de VPRO is dat een ""woordenspel"". De advocaat liet daarop geluidsfragmenten horen van eerdere uitspraken van Baudet, met de bedoeling zo aan te tonen dat zijn teksten passen in een lijn die Righton wel degelijk juist heeft geparafraseerd. ""Hij herhaalt steeds zijn ideeën in iets andere bewoordingen"", vindt Jens van den Brink, die de VPRO bijstaat.In de fragmenten zei Baudet onder meer dat Europa dominant blank moet blijven en dat hij geen etnische minderheid wil worden. Ook was te horen dat de FvD-leider zegt dat hij niet wil dat Europa ""Afrikaniseert"". Hij spreekt ook van ""homeopathische verdunning van ons volk met alle volken van de wereld"", wat volgens hem voortkomt uit ""zelfhaat"".Volgens VPRO is het heel simpel: Baudet zegt gewoon dat hij voor een dominant blank Europa is, bang is voor een mengelmoes van etniciteiten, en mevrouw Righton heeft dat gewoon prima geparafraseerd. Het is de taak van journalistiek om uitspraken van politici te verduidelijken.Het verwijt van Forum dat de partij door de parafrase gezien kan worden als organisatie die er samenzweringstheorieën en racistische denkbeelden op nahoudt, is volgens de VPRO niet terecht. ""Dat kunnen mensen wel denken, maar dat komt dan door Baudet zelf en niet door Buitenhof.""Buitenhof heeft Baudet daar niet van beschuldigd. De VPRO is daarom ook niet van plan om een rectificatie te doen en daarbij te verklaren dat Baudet geen racist is, wat de politicus wil. ""De vrije pers moet vrij zijn, je kunt media niet laten verklaren dat Baudet geen racist is"", zei Van den Brink.",Özet,"Vandaag, 12:25"
4,https://nos.nl/artikel/2326696-drie-mannen-met-geladen-vuurwapen-aangehouden-bij-schiphol.html,"
    Drie mannen met geladen vuurwapen aangehouden bij Schiphol
  ",De Koninklijke Marechaussee heeft bij een reguliere controle bij Schiphol een vuurwapen met munitie in een auto gevonden. De drie mannen in de wagen zijn aangehouden.Een van de mannen was zenuwachtig tijdens de controle. waardoor de marechaussee het vermoeden kreeg dat er iets aan de hand was. De man stapte uit de auto in de hoop zich te onttrekken aan de controle. Hij gooide daarbij snel een tas op de achterbank.In de tas vond de marechaussee een geladen vuurwapen. Daarop hielden ze de drie mannen in de leeftijd van 19 en 20 jaar aan.Naar aanleiding van de vondst van het wapen is een woning in Amsterdam doorzocht. Daar werd niks gevonden.,Özet,"Vandaag, 11:53"
5,https://nos.nl/artikel/2326679-door-coronavirus-dit-jaar-geen-nederlandse-bloemen-tijdens-urbi-et-orbi.html,"
    Door coronavirus dit jaar geen Nederlandse bloemen tijdens urbi et orbi
  ","Het is al lang een traditie dat Nederland de bloemen verzorgt tijdens de paastoespraak van de paus op het Sint-Pietersplein in Rome, het urbi et orbi. Maar dit jaar gaat dat niet door vanwege het coronavirus. Hoofdarrangeur Paul Deckers heeft dat besloten. Een domper, omdat het dit jaar de 35ste keer zou zijn dat de Nederlandse bloemen te zien zijn tijdens de paastoespraak van de katholiek leider. Het is de eerste keer dat het project niet doorgaat.""Vol enthousiasme waren we bezig, het plan ligt klaar"", zei Deckers in het NOS Radio 1 Journaal. ""Maar gezien de ontwikkelingen op dit moment en de maatregelen die in Italië zijn genomen vanwege het virus, hebben we onze verantwoordelijkheid genomen. Geen gezondheidsrisico's nemen naar je team toe, naar de organisatie. Op dit moment is het zo dat alle officiële ceremonies niet doorgaan. Dan kun je op je Nederlandse klompen aanvoelen dat die grote ceremonie ook niet door kan gaan.""Deckers en anderen zijn het hele jaar bezig met de bloemversieringen voor tijdens het urbi et orbi. Onderdeel van de versieringen is de keuze voor een hoofdbloem, een bloem die een hoofdrol speelt in de versiering. Dat zou dit jaar de anthurium zijn.""We zijn er jaarrond mee bezig"", zegt de arrangeur. ""Je bekijkt de hoofdbloem, je gaat bedenken wat je voor volgend jaar gaat gebruiken, er zijn contacten en je bekijkt hoe je alles gaat inzetten. Dan ga je vervolgens bekijken waar alles geplaatst wordt. Dat is een hele voorbereiding.""We gingen langs bij Paul Deckers in zijn bloemenzaak:De bolbloemen, narcissen, hyacinten en blauwe druifjes die op het Sint-Pietersplein geplaatst worden, worden in november geplant. ""Die staan nu dus ook wel klaar"", zegt Deckers, die sinds 1988 betrokken is bij de versieringen van het Sint-Pietersplein en het bordes waar de paus de zegen uitspreekt. Voor zijn werk kreeg de arrangeur in 2015 van paus Franciscus de 'Bene Merenti', een pauselijke onderscheiding.Wat er met de bloemen gaat gebeuren, is nog niet bekend. ""Gisteravond heb ik het besluit naar buiten gebracht. Het is zo dat er nog geen besluit genomen is, maar na de ceremonie op het Sint-Pietersplein gaan de bloemen altijd naar verschillende instellingen. Ook vanuit het idee van duurzaamheid, het wordt niet zomaar weggedaan. Er wordt voor de bloemen zeker een hele goede bestemming gevonden. Daar is men nu mee bezig.""De hoofdbloem van dit jaar, de anthurium, wordt volgend jaar alsnog de hoofdbloem.",Özet,"Vandaag, 09:55"
6,https://nos.nl/artikel/2326678-meer-gezonde-schoolkantines-directe-omgeving-van-school-ongezonder.html,"
    Meer gezonde schoolkantines, directe omgeving van school ongezonder
  ","Het eten in veel schoolkantines is de laatste jaren gezonder geworden, maar in de directe omgeving van scholen gaat het juist de verkeerde kant op. Dat blijkt uit cijfers van onderzoeksbureau Locatus.Er zijn tussen 2005 en 2019 meer fastfoodrestaurants (+34 procent) en lunchrooms (+98 procent) bij gekomen. Vooral in buurten met lage inkomens is het aanbod aan ongezond voedsel toegenomen. Bakkers, slagers en groenteboeren verdwijnen daar juist steeds meer.Het samenwerkingsverband JOGG, waarin gemeenten, bedrijven en maatschappelijke organisaties samenwerken, had opdracht gegeven voor het onderzoek.Directeur Marjon Bachra van JOGG maakt zich zorgen. Bijna een derde van de leerlingen in het voortgezet onderwijs en het mbo snackt en luncht in de pauze buiten de schoolmuren. ""Een gezonde leefomgeving is essentieel voor een gezonde jeugd. Gemeenten moeten in hun regelgeving aandacht schenken aan het voedingsaanbod in de buurt van scholen"", zegt ze.De scholen zelf doen het dus wel steeds beter, zeggen de onderzoekers. De afgelopen drie jaar werkte gemiddeld 39 procent van de scholen volgens de richtlijnen van het Voedingscentrum. In 2015 was dat nog 22 procent.",Özet,"Vandaag, 09:07"
7,https://nos.nl/artikel/2326666-veel-meer-gevangenen-in-kamp-amersfoort-dan-gedacht.html,"
    ""Veel meer gevangenen in Kamp Amersfoort dan gedacht""
  ","In Kamp Amersfoort zaten in de Tweede Wereldoorlog veel meer gevangenen dan gedacht. Er werd altijd uitgegaan van 35.000 mensen, maar onderzoekers van het Nationaal Monument Kamp Amersfoort zeggen in De Telegraaf dat het er zeker 45.000 moeten zijn geweest.Kamp Amersfoort was in de Tweede Wereldoorlog het eerste grote concentratiekamp in Nederland. In het kamp zaten onder anderen verzetsstrijders, Joden en Sovjet-krijgsgevangenen. Veel gevangenen gingen uiteindelijk naar nazi-vernietigingskampen; ongeveer de helft van hen overleefde dat niet.Onderzoekers ontdekten de afgelopen jaren gegevens van 38.000 geregistreerde gevangenen en ook achterhaalden ze de namen van 7000 andere slachtoffers. De onderzoekers hebben van 31.000 gevangenen de identiteit kunnen vaststellen.Voor het onderzoek zijn archieven in heel Europa doorzocht.",Özet,"Vandaag, 07:46"
8,https://nos.nl/artikel/2326661-wekdienst-11-3-weinstein-hoort-zijn-straf-en-kort-geding-baudet-tegen-vpro.html,"
    Wekdienst 11/3: Weinstein hoort zijn straf en kort geding Baudet tegen VPRO
  ","Goedemorgen! In de Verenigde Staten hoort de 67-jarige filmproducent Harvey Weinstein welke celstraf hij krijgt voor verkrachting en aanranding. En in Indonesië breekt de tweede dag van het staatsbezoek aan. Koning Willem-Alexander en koningin Máxima hebben een vol programma. Het is in het zuiden bewolkt en vooral vanochtend regenachtig, in het noorden is het meestal droog met soms ook zon. Er is weinig wind en het kwik loopt op naar 11 tot 13 graden. De komende dagen valt nog een enkele bui, maar is het vaker droog. Maxima liggen rond 9 graden.Ga je op pad? Hier vind je het overzicht van de werkzaamheden en files en de situatie op het spoor.De democratische kandidaat Joe Biden heeft weer een belangrijke slag geslagen in de Amerikaanse voorverkiezingen. Hij stevent af op de overwinning in de belangrijke staat Michigan. Hij kreeg ook in twee andere staten de meeste stemmen.Concurrent Bernie Sanders won vier jaar geleden in Michigan nog van Hillary Clinton, maar heeft het nu dus af moeten leggen tegen Biden.Dit formulier moet je invullen om Italië in of uit te kunnen: Nederlanders die weg willen uit Italië moeten een speciaal reisdocument invullen om nog te kunnen reizen. Heb je die niet op zak dan riskeer je een boete.Meer Nederlanders drinken hooguit een glas alcohol per dag: Dat staat in een nieuwe Leefstijlmonitor van het Centraal Bureau voor Statistiek. Nederlanders voldoen hiermee aan de richtlijn van de Gezondheidsraad.Twee gewonden bij schietpartij in Utrecht, vier verdachten opgepakt: De schietpartij gebeurde rond tien uur 's avonds. Er werd volgens getuigen zeker tien keer geschoten.De provincie Noord-Brabant maakte gisteren bekend dat alle grote evenementen tot komende maandag verboden zijn. Dat geldt ook voor de carnavalsoptocht in Oosterhout, die zondag had moeten plaatsvinden. Het is de tweede domper voor de carnavalsvereniging: tijdens carnaval werd de optocht ook al afgeblazen vanwege het stormachtige weer.Hoewel de organisatoren teleurgesteld zijn, komt het besluit niet geheel onverwachts:Fijne dag!",Özet,"Vandaag, 06:59"
9,https://nos.nl/artikel/2326659-weinstein-hoort-zijn-vonnis-hoe-is-het-in-nederland-met-metoo.html,"
    Weinstein hoort zijn vonnis, hoe is het in Nederland met #MeToo?
  ","#MeToo. Het is alweer bijna 2,5 jaar geleden dat via deze hashtag de ene na de andere onthulling over seksuele intimidatie of misbruik naar buiten kwam. Aanleiding voor de wereldwijde #MeToo-beweging waren beschuldigingen aan het adres van de Amerikaanse filmproducent Harvey Weinstein. Twee weken geleden achtte een jury hem schuldig aan aanranding en verkrachting, vandaag hoort hij zijn straf van de rechter.Ook in Nederland deed #MeToo stof opwaaien. Bekende voorbeelden zijn de aangifte van journalist Jelle Brandt Corstius tegen tv-producent Gijs van Dam en de zaak tegen regisseur en oud-castingdirecteur Job Gosschalk, die onder meer de film Alles is liefde produceerde. Ook dirigent Pieter Jan Leusink werd beschuldigd van verregaand seksueel grensoverschrijdend gedrag, vier vrouwen deden hun verhaal in Brandpunt+.Wat is het effect geweest van de MeToo-beweging op Nederland?NOS op 3 sprak met negen acteurs over seksuele intimidatie door Gosschalk, onder wie met Winston Post. Die werd tijdens een bijles door de castingdirecteur gevraagd om te masturberen. ""De grens was voor mij reeds voor dat moment bereikt en ik brak de bijles af."" Lees hier het hele artikel: 'Voor je het weet een hand in je kruis'.Naar aanleiding van de MeToo-kwesties in de cultuursector werd in juni 2018 het meldpunt Mores opgericht, waar mensen uit de film-, theater- en televisiewereld terecht kunnen met klachten over ongewenste omgangsvormen. Sinds de start van het meldpunt zijn bij Mores 40 meldingen binnengekomen, waarvan 18 over dezelfde zaak.Volgens Janke Dekker, bestuursvoorzitter van Mores, is de drempel om aan de bel te trekken lager geworden. ""In deze sector heeft niemand een vaste baan en was de angst om iets te melden groot. Door het meldpunt durven mensen die stap nu eerder te zetten, ook omdat dat anoniem kan.""Sinds de opkomst van de MeToo-beweging zijn bepaalde onderwerpen in de culturele sector beter bespreekbaar geworden, vindt Dekker. ""Eerst dacht men dat bepaald gedrag heel normaal was. Onder het mom van humor werd veel gedaan en gezegd wat kwetsend kan zijn. Nu vragen mensen zich sneller af: kan dit wel? Dat is de winst van MeToo.""Maar niet iedereen is daar blij mee. Want moet een grapje soms niet gewoon kunnen? Die vraag krijgt Inge te Brake van de Landelijke Vereniging Vertrouwenspersonen (LVV) regelmatig, zegt ze, vooral van mannen. ""Wij zeggen dan: het kan wel, maar kijk eens om je heen wat voor effect je grap heeft. Die moet niet ten koste gaan van anderen.""De LVV zag de vraag naar vertrouwenspersonen op de werkvloer de afgelopen 2,5 jaar flink stijgen. Ook het aantal gecertificeerde opleidingen voor vertrouwenspersonen nam toe. ""Er is meer aandacht voor het thema gekomen op de werkvloer"", zegt woordvoerder Inge te Brake. ""Vooral het eerste jaar na #MeToo was de uitvraag echt enorm.""Journalist en publicist Hasna El Maroudi, die de MeToo-beweging op de voet volgt, wordt zelfs een beetje boos van mensen die vinden dat ze niets meer mogen zeggen. ""Op dit moment kan er namelijk ook heel weinig voor veel vrouwen. Als iemand zijn grens aangeeft, moet je daar gewoon niet overheen gaan.""Volgens El Maroudi heeft MeToo vooral op het gebied van bewustwording veel voor elkaar gekregen in Nederland. ""Daarvoor waren veel mannen zich er niet van bewust dat sommige vrouwen zich buiten niet veilig voelen, dat er momenten zijn dat ze zich op straat beschermen door hun sleutels tussen hun vingers te stoppen. Mannen wisten wel dat dat gebeurde, maar niet op welke schaal.""El Maroudi benadrukt dat er wel een verschil is tussen grensoverschrijdend gedrag op straat en in de kroeg en seksuele intimidatie waar bijvoorbeeld de zaak-Weinstein om draait. ""Die laatste zaak gaat ook echt over machtsmisbruik, over seksueel geweld tussen een leidinggevende en zijn werknemer.""Seksueel geweld helemaal uitroeien is onmogelijk, zegt El Maroudi. ""Maar de mate waarin het gebeurt kan wel veranderen. Ik denk dat MeToo en alle bewegingen die daarna zijn opgekomen een eerste stap zijn geweest in het zorgen voor meer balans in de samenleving. Maar er zullen altijd smeerlappen blijven bestaan.""Tegen castingdirecteur Job Gosschalk werd aangifte gedaan vanwege ""een soort #MeToo-gevalletje"", in de woorden van zijn advocaat Gerard Spong. Maar uiteindelijk besloot het Openbaar Ministerie de tv-maker niet te vervolgen, omdat hij en de persoon die aangifte had gedaan er onderling al uit waren gekomen, na een bemiddelingstraject.De zaak tussen tv-producent Gijs van Dam en journalist Jelle Brandt Corstius loopt nog steeds. Brandt Corstius beschuldigde Van Dam van verkrachting, maar volgens Van Dam ging het om vrijwillige seks. Hij beschuldigde Brandt Corstius vervolgens van smaad en laster. Volgens de Nederlandse Vereniging van Strafrecht Advocaten was het gevolg een trial by media, met het woord van Brandt Corstius recht tegenover dat van Van Dam. Aanvankelijk wilde het OM de twee niet vervolgen, maar het gerechtshof bepaalde vorig jaar dat justitie de rechtsgang tegen Brandt Corstius toch moet doorzetten.",Özet,"Vandaag, 06:54"
10,https://nos.nl/artikel/2326655-anwb-is-miljoenen-kwijt-door-forse-toename-e-bikediefstal.html,"
    ANWB is miljoenen kwijt door forse toename e-bikediefstal
  ","Het aantal gestolen elektrische fietsen is vorig jaar met zo'n 40 procent gestegen. Het grootste fietsverzekeringsbedrijf in Nederland, Unigarant van de ANWB, constateerde een stijging van 38 procent. Concurrent Enra zegt in het AD dat het met een soortgelijke stijging te maken kreeg.Bij Unigarant bedroeg de schade zo'n 7 miljoen euro. Toch zal het bedrijf de premies dit jaar niet verhogen. Het bedrijf zegt op dit moment twee derde van de gestolen e-bikes terug te vinden en verwacht dat het er in de toekomst meer zullen zijn.Dat komt omdat e-bikes steeds vaker zijn uitgerust met een track-and-tracechip met een gps-verbinding. Klanten kunnen een app gebruiken, waarin ze met een druk op de knop de diefstal van hun fiets kunnen melden. Dat signaal gaat naar een speciaal opsporingsteam dat de fiets ophaalt en weer aflevert bij de klant of de leverancier.Van de gestolen e-bikes met een track-and-tracechip wordt 80 procent teruggevonden, zegt Jeroen Snijders Blok van de stichting SAFE, een samenwerkingsverband van de overheid, het bedrijfsleven en maatschappelijke organisaties tegen fietsendiefstal.""Als een gestolen fiets in de openbare ruimte staat, mag het opsporingsteam hem meenemen"", zegt Snijders Blok. ""Als de fiets zich in een afgesloten ruimte bevindt, wordt de politie ingeschakeld.""SAFE heeft de indruk dat de daders van de georganiseerde e-bikediefstal vooral uit Oost-Europa komen. Of die indruk juist is, wordt onderzocht. Bij diefstallen uit winkels zien we op camerabeelden vaak busjes met Poolse of Bulgaarse kentekens, zegt Snijder Blok. ""Als je daar niet snel bij bent, zijn ze de grens over en kan de politie niets meer doen.""Elektrische fietsen van jongeren worden drie keer vaker gestolen dan van ouderen. 55-plussers zetten hun e-bike sneller veilig op slot in een schuur of berging, zegt een woordvoerder van Enra in het AD. Terwijl scholieren zo'n fiets bijvoorbeeld vaker in de stad neerzetten bij een avondje uit.E-bikes zijn steeds populairder en maken zo'n 40 procent uit van de totale verkoop. Een kwalitatief goede elektrische fiets kost zo'n 1200 euro, zegt de ANWB.",Özet,"Vandaag, 06:23"
11,https://nos.nl/artikel/2326651-patienten-mogen-niet-meer-worden-gedwongen-stil-te-blijven-over-fouten.html,"
    Patiënten mogen niet meer worden gedwongen stil te blijven over fouten
  ","Minister De Jonge wil een einde maken aan zwijgcontracten in de zorg. Een nieuwe wet moet het onmogelijk maken voor zorgverleners om patiënten of nabestaanden te dwingen hun mond te houden over fouten in de zorg.Het ministerie van Volksgezondheid heeft zich al vaker uitgesproken tegen zwijgcontracten, maar het kwam nooit tot een verbod.""Zwijgcontracten in de zorg deugen niet en zijn volstrekt onaanvaardbaar. Ze staan haaks op een open en lerende cultuur die nodig is voor goede zorg"", zegt minister De Jonge. Zijn wetsvoorstel gaat waarschijnlijk na de zomer naar de Tweede Kamer.Alle nieuwe afspraken waarbij een patiënt moet afzien van een gang naar de rechter, geen tuchtklacht mag indienen en ook moet zwijgen tegen familie of vrienden, worden nietig verklaard als het voorstel door de Tweede en Eerste Kamer komt.De Inspectie voor de Gezondheidszorg meldde in 2017 dat er in een jaar tijd 55 meldingen waren gedaan van zwijgcontracten. Een voorbeeld daarvan was het zwijggeld dat nabestaanden van een 21-jarige overleden patiënt hadden gekregen van het ziekenhuis Tergooi in Hilversum. In 2014 overleed de man na een verkeerde diagnose.",Özet,"Vandaag, 05:14"
12,https://nos.nl/artikel/2326648-meer-nederlanders-drinken-hooguit-een-glas-alcohol-per-dag.html,"
    Meer Nederlanders drinken hooguit een glas alcohol per dag
  ","Steeds meer Nederlanders drinken geen alcohol of hooguit een glas per dag. Zij voldoen daarmee aan de richtlijn van de Gezondheidsraad. Vrouwen en ouderen laten alcohol het vaakst staan. Dat blijkt uit de Leefstijlmonitor van het Centraal Bureau voor de Statistiek, in samenwerking met het RIVM en het Trimbos-instituut.Vorig jaar gaf 41 procent van de volwassenen in een enquête aan geen alcohol te drinken of zich te beperken tot een glas per dag. Vijf jaar eerder lag dat percentage nog op 37 procent.Wie dagelijks meer dan een glas alcohol drinkt, loopt volgens de Gezondheidsraad meer risico op beroertes, darmkanker, longkanker en borstkanker. Daarom heeft de raad het advies over alcohol vijf jaar geleden aangescherpt. Matig alcoholgebruik kan ook gunstig zijn voor de gezondheid, maar die voordelen wegen volgens de Gezondheidsraad niet op tegen de nadelen.""Elk glas alcohol is een schadelijke stof voor het lichaam"", zegt Karin Monshouwer van het Trimbos-instituut in het NOS Radio 1 Journaal. ""Het is belangrijk dat mensen zich bewust zijn van dat risico, en ik denk dat veel mensen het onderschatten of niet weten. Het is belangrijk dat er in de voorlichting meer aandacht voor is. En dan is de keuze voor mensen zelf, of ze dat risico wel of niet willen nemen.""Monshouwer zegt dat het een positieve ontwikkeling is dat steeds meer mensen hooguit een glas alcohol per dag drinken. ""We zien ook dat er nog steeds een groot percentage is dat overmatig of zwaar drinkt. Dat daalt ook iets de afgelopen jaren, maar het gaat ook langzaam. Maar het geeft wel aan dat er nog een hoop werk te doen is, als het gaat om terugdringen van alcoholgebruik.""Hoogleraar Kees Kramers van de Radboud Universiteit legt uit wat alcohol met je lichaam kan doen:Om alcoholgebruik terug te dringen, is er volgens Monshouwer wel meer nodig dan alleen voorlichting. Een van de afspraken uit het preventieakkoord, dat in 2018 werd afgesloten, is dat de blootstelling van jongeren aan alcoholreclame teruggedrongen moet worden. ""En zo zijn er meer maatregelen die kunnen helpen aan het verminderen van alcoholgebruik en het bewuster maken van de risico's"", zegt ze.Uit de cijfers uit de Leefstijlmonitor blijkt ook dat vorig jaar bijna 80 procent van de volwassenen aangaf weleens alcohol te hebben gedronken. Ouderen voldoen vaker aan de alcoholrichtlijn van hooguit een glas per dag: twee op de drie 75-plussers. Ook ruim 50 procent van de volwassen vrouwen houdt zich eraan, tegen nog niet een op de drie jongvolwassenen van onder de 30.Ook merkten de onderzoekers dat mensen met een laag inkomen het meest matigen met alcohol en mensen met hoge inkomens het minst.Volwassenen die maximaal een glas alcohol per dag drinken, roken minder en gebruiken ook minder drugs, blijkt uit het onderzoek.Wat doet alcohol met je lichaam? En waarom denken we nu anders over alcohol dan vroeger? NPO Focus zocht het voor je uit in deze special.",Özet,"Vandaag, 00:45"
13,https://nos.nl/artikel/2326636-corona-overzicht-verbod-op-evenementen-in-brabant-en-vierde-dode-in-nederland.html,"
    Corona-overzicht: verbod op evenementen in Brabant en vierde dode in Nederland
  ","Wat was er dinsdag in het nieuws over het coronavirus? Een overzicht:De drie veiligheidsregio's in Noord-Brabant hebben besloten de maatregelen tegen de verdere verspreiding van het coronavirus te verlengen tot en met komende maandag. Grote evenementen als festivals en concerten worden afgelast in de provincie. Ook gaat het profvoetbal komend weekend niet door. In de Eredivisie gaat zaterdag dus een streep door de duels Willem II-Heerenveen en PSV-FC Emmen. Zondag kan de wedstrijd RKC Waalwijk-FC Groningen niet doorgaan.Bovendien blijft handen schudden uit den boze en het advies luidt om geen nieuwe sociale contacten aan te gaan en terughoudend te zijn met de contacten die er al zijn. Ook is opgeroepen extra aandacht en zorg te verlenen aan ouderen en kwetsbaren in de omgeving.Dit is het advies dat voor de provincie Noord-Brabant geldt:Het RIVM kwam ook met nieuwe cijfers over de besmettingen in Nederland. Er is een vierde Nederlandse dode bevestigd. Het is onbekend of het om een man of vrouw gaat. Wel is duidelijk dat de patiënt van 78 een kwetsbare gezondheid had.Daarnaast zijn er 61 nieuwe besmettingsgevallen bijgekomen. In totaal zijn er in Nederland nu 382 besmettingen. Daarvan zijn 161 patiënten besmet geraakt in het buitenland. Van de overige gevallen is de bron onbekend of het onderzoek nog gaande.Tussen 6 en 9 maart heeft het RIVM een steekproef gedaan onder 1097 zorgmedewerkers in Brabantse ziekenhuizen. Daaruit is gebleken dat 4 procent van de ziekenhuismedewerkers besmet is met het coronavirus.Maandag maakte de Italiaanse premier Conte bekend dat de noodmaatregelen die al golden voor het noorden van het land, worden uitgebreid naar de rest van Italië. Reizen tussen gemeenten mag alleen als het strikt noodzakelijk is en mensen moeten zoveel mogelijk thuis blijven. Universiteiten, scholen, zwembaden, theaters, kroegen en discotheken zijn dicht. Ook zijn publieke bijeenkomsten als begrafenissen en bruiloften verboden.Het ministerie van Buitenlandse Zaken heeft het reisadvies voor Italië dan ook aangescherpt: voor delen in het noorden van het land blijft code rood gelden (niet reizen), in de rest van het land geldt nu code oranje: alleen noodzakelijke reizen.Vandaag werd bekend dat het aantal coronagevallen in Italië is opgelopen tot boven de 10.000. Daarvan zijn 1004 patiënten volledig hersteld en 641 mensen zijn overleden.Bij het cruiseschip MS Braemar dat in Willemstad op Curaçao ligt aangemeerd, zijn de gezondheidsautoriteiten aan boord gegaan om een aantal opvarenden te testen op het coronavirus. Zeven mensen, waaronder drie bemanningsleden, tonen symptomen die kunnen wijzen op het virus.De opvarenden zijn inmiddels getest, maar het duurt nog even voordat de uitslag bekend is. De monsters gaan ook naar het RIVM in Nederland om te controleren of dat dezelfde uitslag oplevert als die op Curaçao. Op dit moment zijn er op het eiland nog geen besmettingen vastgesteld.De gouverneur van New York heeft het leger naar een voorstad van New York City gestuurd, omdat daar een brandhaard van het coronavirus is. Het gaat om de stad New Rochelle, waar meer dan honderd coronapatiënten zijn geteld. In een zone van 1,5 kilometer rondom een synagoge, die gelinkt is aan meerdere gevallen, gaan reservisten de straten schoonmaken en eten bezorgen. Ook gaan drie scholen en andere plekken waar mensen samenkomen op slot.Ook de Democratische presidentskandidaat Bernie Sanders heeft zijn plannen voor een campagne-optreden in de stad Cleveland moeten annuleren. Hij zou daar zijn in het kader van de voorverkiezingen, die vandaag in zes staten worden gehouden. ""We volgen de waarschuwingen van de autoriteiten in Ohio, die hun zorgen hebben uitgesproken over grote indoorevenementen"", zegt een woordvoerder van Sanders.",Özet,"Gisteren, 22:44"
14,https://nos.nl/artikel/2326633-geloof-als-reddingsboei-volle-zalen-voor-christelijke-rappers.html,"
    Geloof als reddingsboei: volle zalen voor christelijke rappers
  ","Vanavond staat hij in een uitverkochte Melkweg in Amsterdam: de Amerikaanse rapper Nathan Feuerstein, beter bekend als NF. Zijn videoclips worden tientallen miljoenen keren bekeken op YouTube en zijn laatste album deed het beter dan de platen van bekendere rappers. Niet gek voor een christelijke hiphopartiest.Zijn sound en uiterlijk doen denken aan een jonge Eminem. Niet toevallig noemt de 28-jarige Feuerstein die rapper zijn inspiratiebron en grote held. Ook de thema's waarover NF rapt zullen fans van Eminem bekend voorkomen. Het gaat veel over verslavingen en depressies. De donkere kant van het leven, dus.When I Grow Up is een van de nummers op het nieuwste album van NF:Er is echter een belangrijk verschil: Feuerstein verwijst in zijn nummers - op een onopvallende manier - naar het geloof als reddingsboei. ""Ik luisterde al een tijdje naar zijn muziek voordat ik hoorde dat hij een christelijke boodschap heeft"", vertelt 3FM-dj Angelique Houtveen. ""Het ligt er bij hem niet dik bovenop.""NF en concullega Lecrae zijn boegbeelden van een nieuwe generatie christelijke rappers in de VS. Het genre is daar sinds begin jaren 90 populair, met name onder de grote evangelische gemeenschap in het land. De laatste jaren lijkt de muziek van de gelovige rappers ook een breder publiek te bekoren.""Dat past in een trend: we mogen met z'n allen meer onszelf zijn"", zegt Houtveen. ""Vroeger was er conscious rap met een sterke boodschap óf gewelddadige rap. Nu is er plaats voor meer stromingen binnen de hiphop, en die worden ook gewaardeerd.""Ook in Nederland staan christelijke rappers op. Shock Elias uit Amsterdam-Zuidoost staat in uitverkochte zalen en zijn populairste nummers zijn op Spotify meer dan een miljoen keer beluisterd. Stadgenoot Jay-Way treedt op door heel Nederland, stond op muziekfestival Eurosonic Noorderslag en werkt met de producers van popzangeres Ariana Grande.Toch heeft christelijke hiphop het in de polderklei een stuk lastiger dan in de VS, ziet oud-rapper Matheus Sales de Moura. Tegenwoordig is hij jongerenwerker in Eindhoven en eigenaar van urban-christelijk muzieklabel Zeven Zegels Music. ""De scheidslijn tussen gewone hiphop en christelijke hiphop is hier veel scherper. De christelijke wereld loopt in Nederland ook achter. Ik heb veel gesprekken moeten voeren met kerkleiders en -organisaties om christelijke rap te mogen introduceren.""In Youngboy rapt Shock Elias over het straatleven, dat volgens hem nooit goed eindigt:Maar de acceptatie van het genre groeit, zeker onder jonge christenen in ons land. ""Op de EO-Jongerendag is al veel christelijke rap te horen"", zegt Houtveen. ""Ik denk dat ook daarbuiten wel interesse is. Teksten als 'God is de grootste' zijn misschien wat moeilijk te verkopen hier, maar subtiele christelijke rap zou het best goed kunnen doen.""""NF is daar heel goed in"", beaamt Sales de Moura. ""Hij maakt daardoor de connectie met een niet-gelovig publiek. Hij heeft het over zijn levensverhaal, zijn struggles, hij gaat de rauwe randjes niet uit de weg. En daar heeft iedereen wel eens mee te maken.""Daarin zit volgens de muzikaal ondernemer ook het succes van bijvoorbeeld Shock Elias. ""Zo'n rapper zit niet met een ketting aan de kerk vast, maar gebruikt de kerk als uitvalsbasis. Het lukt hem om buiten het christelijke circuit te presteren.""Gevestigde rappers bekeren zich soms ook tot het geloof, en dat is terug te horen in hun muziek. Joseph Simmons, de helft van het beroemde rapduo Run-D.M.C., werd halverwege de jaren 90 predikant en is sindsdien bekend onder de naam Rev Run.Rapper The Game brak door met zijn nummers over geweld en drugs in probleemwijk Compton in Los Angeles, maar bracht in 2012 de plaat Jesus Piece uit waarin hij gangsterrap combineert met zijn vertrouwen in God.En in oktober vorig jaar kwam Kanye West met het album Jesus Is King. West claimt dat hij herboren is als christen. Iedere week vindt onder zijn leiding een Sunday Service plaats, waar gospelmuzikanten samen muziek maken.",Özet,"Gisteren, 22:19"
15,https://nos.nl/artikel/2326625-thuiswerken-dat-werkt-prima-op-de-zuidas-maar-niet-hier-in-brabant.html,"
    ""Thuiswerken? Dat werkt prima op de Zuidas, maar niet hier in Brabant""
  ","Brabanders proberen het advies om vanwege de corona-uitbraak thuis te werken zoveel mogelijk op te volgen, maar dat gaat niet altijd van harte. Sjoerd Voermans heeft een schoonmaakbedrijf in Oosterhout waar zo'n 225 mensen werken. ""Thuiswerken werkt vast prima op de Zuidas in Amsterdam, maar hier in het producerende Brabant wordt het lastig. Ik kan niet tegen mijn personeel zeggen: ga je eigen huis maar poetsen.""Hij vindt dat ondernemers nu de rekening betalen voor een maatschappelijk probleem: het indammen van het coronavirus. ""In alle adviezen van de GGD en RIVM staat: uw werkgever betaalt u door. Maar wie gaat dat betalen?""Bedrijven reageren wisselend op het thuiswerkadvies, blijkt uit een belronde van Omroep Brabant langs grote werkgevers. Bij het ene bedrijf werkt 80 procent thuis, bij het andere draait alles gewoon door.Brabanders die buiten de provinciegrenzen werken, zijn even niet welkom op de werkvloer. ""Dit voelt gek, alsof je gestraft wordt voor iets wat je niet gedaan hebt"", zegt Dorothé Verwijmeren uit Moergestel. Ze werkt in Utrecht en heeft geen gezondheidsklachten. Dat geldt ook voor David Goeloe. Hij de enige is binnen zijn bedrijf die het advies kreeg om thuis te blijven. ""Het komt onhandig uit, want ik zit in de tweede week van mijn proeftijd.""Sjoerd Voermans signaleert nog een ander probleem in Brabant. ""Mijn zoontje hoest en mag niet naar school. Ik kan als directeur nog wel vanuit huis werken, maar mijn schoonmakers niet. Ouders die thuisblijven voor hun kinderen, dat wordt echt een groot probleem.""Ook op de Tilburg University worden maatregelen getroffen om corona in te dammen. Online colleges geven bijvoorbeeld:Bij veel onderwijsinstellingen in de provincie is corona hét gesprek van de dag. Na het RIVM-advies om bij lichte klachten thuis te blijven stond de telefoon van het Norbertus Gertrudis Lyceum in Roosendaal roodgloeiend. ""Ouders willen weten of ze hun kinderen thuis moeten houden"", zegt schooldirecteur Vivian van der Wielen-Bik. ""Maar je kunt een school niet zomaar sluiten, we houden ons aan de leerplicht."" 200 leerlingen zitten thuis. ""Ik heb dit nog nooit meegemaakt.""Naast leerlingen zijn er ook veel leraren ziek, maar het lesrooster blijft vooralsnog overeind. Eindexamenleerlingen zitten in toetsweken, andere leerlingen beginnen daar volgende week mee. ""Dit gaat nog veel vragen van ons als school. En van de leerlingen, want via een online systeem kunnen ze gewoon huiswerk maken.""
      Ik begrijp de maatregelen, maar als kleine ondernemer ben je heel kwetsbaar.
    Een koffietent in Schijndel heeft vanwege corona de deuren moeten sluiten. ""Alle zeven collega's waren ziek, dus we moesten wel dicht. Bovendien komen hier veel ouderen koffiedrinken, dus je wilt geen risico's nemen"", zegt eigenaar Jolanda Baan-Veerkamp. Vandaag bleek een collega voldoende opgeknapt om weer aan het werk te gaan. Maar de zorgen zijn daarmee niet weg: ""Je hoort de veiligheidsregio's nu over een week 'sociale onthouding'. Zo'n week thuiszitten, betekent voor mijn bedrijf geen inkomsten. Daar maak ik me wel zorgen over.""Komend weekend zou de carnavalsoptocht in Schijndel plaatsvinden, die was uitgesteld vanwege de storm in februari. Maar vanwege corona zijn alle carnavalsoptochten nu opnieuw afgelast. ""Dat is echt sneu voor de bouwers van de carnavalswagens, maar ook voor mij want ik loop dan omzet mis. Ik begrijp de maatregelen, maar als kleine ondernemer ben je heel kwetsbaar.""",Özet,"Gisteren, 20:06"
16,https://nos.nl/artikel/2326613-klimaatimpact-importgas-groter-dan-van-biomassa.html,"
    ""Klimaatimpact importgas groter dan van biomassa""
  ","De inzet van biomassa leidt tot 70 à 90 procent minder uitstoot van broeikasgassen dan aardgas, als die uit het buitenland wordt geïmporteerd. Het opnieuw aanplanten van gewassen moet dan wel goed op orde zijn. Het verstoken van biomassa zonder aanvullende maatregelen is daarentegen wel slechter voor de luchtkwaliteit dan aardgas. Dat blijkt uit een onderzoek (.pdf) door Royal HaskoningDHV, in opdracht van de Nederlandse Vereniging Duurzame Energie.Er is veel discussie over biomassa. De klimaatwinst wordt betwist en er zijn zorgen over luchtverontreiniging. Tegelijk zal de rol van biomassa de komende jaren steeds groter worden. Er komen tientallen grote biomassacentrales bij en honderden kleinere installaties. Het RIVM waarschuwde eerder voor de gevolgen en actiegroepen hebben aangekondigd volgende maand te gaan demonstreren in Den Haag.Daarom vroeg de NVDE aan Royal Haskoning om een vergelijkend onderzoek te doen tussen biomassa en gas. ""We wilden zo objectief mogelijk weten wat de voor- en nadelen van gas en biomassa zijn"", zegt directeur Olof van de Gaag van de NVDE. ""Nu duidelijk is dat geïmporteerd gas nog vervuilender is dan ons eigen aardgas, vinden wij dat Nederland door moet gaan met de inzet van biomassa.""Biomassa is biologisch materiaal, zoals hout, voedselresten en mest. Het kan een alternatief bieden voor fossiele brandstoffen; bijvoorbeeld voor het verwarmen van huizen, als brandstof voor transport en in plaats van olie en gas voor de industrie.Biomassa wordt als een belangrijke optie gezien daar waar nog geen andere duurzame alternatieven beschikbaar zijn, zoals voor de zware industrie en de lucht- en scheepvaart.Als de winning van aardgas in Groningen over twee jaar stopt, zal Nederland nog wel gas kunnen winnen uit honderden kleinere gasvelden. Maar die zullen naar verwachting in 2030 nog maar 10 miljard kuub gas leveren, terwijl er 30 miljard kuub nodig is. Daarom zal import uit het buitenland nodig zijn, denken experts.De onderzoekers keken naar drie opties: gas via een pijpleiding uit Rusland of Noorwegen importeren, dan wel per schip LNG (vloeibaar gas) halen uit Qatar. Royal Haskoning vergeleek vervolgens de verwarming van huizen met een cv-ketel op gas, met huizen die hun warmte krijgen via een warmtenet. De verwachting is dat in de toekomst vooral in grote steden warmtenetten worden aangelegd, die voor een deel biomassa als bron zullen krijgen.Daarnaast werd gekeken naar de inzet van biomassa in de industrie. Voor het onderzoek werden verschillende vormen van biomassa beoordeeld, zoals snoeihout uit Nederlandse bossen of plantsoenen en houtpellets (geperste stukjes houtig materiaal) afkomstig uit bos in de Verenigde Staten of de Baltische Staten. In die landen gaat het overigens ook geregeld om hele bomen uit productiebossen. Het onderzoek betrof de hele 'keten', dus inclusief vervoer naar Nederland.LuchtkwaliteitPer saldo blijkt dat de inzet van biomassa veel minder uitstoot van broeikasgassen geeft dan aardgas. Maar tegelijk zijn er wel hogere emissies van luchtverontreinigende stoffen als fijnstof, zwaveloxiden en stikstofoxiden. Wat betreft de stikstofoxiden staat in het rapport: ""Bij nieuwe biomassa-installaties is die in het beste geval vergelijkbaar met die van aardgasgestookte ketels, in het slechtste geval bijna een factor vier hoger"".De onderzoekers doen de aanbeveling om deze stoffen zoveel mogelijk te verminderen. Het is mogelijk om bij biomassaketels uitgebreide zogenoemde rookgasreiniging toe te passen, maar dit leidt wel tot hogere kosten, zeggen ze.OntbossingIn het onderzoek is niet gekeken of de duurzaamheid van biomassa daadwerkelijk gegarandeerd is. Er is aangenomen dat de regels worden nageleefd, die moeten voorkomen dat biomassa tot bijvoorbeeld ontbossing leidt. Een verdergaand onderzoek hiernaar door het Planbureau voor de Leefomgeving, verschijnt volgende maand.Bij de discussie over biomassa wordt vaak aangevoerd dat het bij het kappen van bossen voor energieopwekking tientallen jaren duurt, voordat de CO2 door nieuwe bomen is opgenomen. Ook bestaat er wantrouwen over dat opnieuw aanplanten van bomen of gewassen. Energiebedrijven zeggen dat dat wantrouwen onterecht is. Volgens het onderzoek van Royal HaskoningDHV worden bomen primair gekapt voor het maken van planken en balken (zaaghout). De dunnere delen zijn geschikt voor biomassa en ook dat levert veel geld op.Een van de problemen bij de import van aardgas gaat over lekkages van het krachtige broeikasgas methaan. Vooral bij gas uit Rusland is de onzekerheid daarover groot. Er wordt vermoed dat de methaanuitstoot mogelijk groter is dan wordt gerapporteerd.Olof van de Gaag pleit ervoor dat bij de import van aardgas dezelfde duurzaamheidscriteria gaan gelden als voor biomassa. ""Bij de inzet van biomassa moeten allerlei criteria worden nageleefd, terwijl dit bij geïmporteerd gas niet hoeft. Dat is een rare situatie"", aldus Van de Gaag.",Özet,"Gisteren, 18:55"
17,https://nos.nl/artikel/2326594-defensie-medewerkers-mogen-werkelijke-schade-chroom-6-claimen.html,"
    Defensie-medewerkers mogen werkelijke schade chroom-6 claimen
  ","Vier voormalige onderhoudsmonteurs van defensie kunnen de werkelijk geleden schade gaan claimen die zij hebben opgelopen door blootstelling aan het giftige chroom-6. Tot nu toe hield defensie het bij een compensatieregeling met maximale bedragen van 5000 tot 40.000 euro. Daarnaast was er de mogelijkheid van een schadevergoeding van hoogstens 3850 euro .Vandaag heeft het gerechtshof in Den Bosch bepaald dat de vier daarbovenop bij de rechter hogere schadevergoedingen kunnen eisen. Daarbij gaat het volgens hun advocaat Rob Bedaux om kostenposten als het jaarlijks moeten aanspreken van het eigen risico, het inhuren van medisch adviseurs en het niet meer kunnen werken in de tuin. De exacte hoogte van de vergoedingen moet nog bij de rechter worden vastgesteld. Eerder had de rechtbank in Maastricht de ex-ambtenaren niet ontvankelijk verklaard.De vier werkten tussen 1984 en 2006 op NAVO-bases in Nederland, waar zij bij onder meer schuurwerkzaamheden werden blootgesteld aan kankerverwekkende chroom-6-verf. Defensie erkent dat zij mogelijk daardoor ziek zijn geworden, dat zij onvoldoende zijn beschermd en niet zijn ingelicht over de gezondheidsrisico's.De oud-medewerkers hebben daarvoor recent ook compensatie gekregen, afhankelijk van de aard van hun persoonlijke klachten. Maar daar wilde het ministerie het bij laten, in lijn met de standaard-regeling die was afgesproken na een onderzoeksrapport van het RIVM over de kwestie.Op een ander belangrijk punt ving advocaat Bedaux echter bot: er komt geen collectieve schadevergoeding voor een grote groep die buiten de defensie-criteria vallen en dus tot nu toe geen enkele vergoeding kunnen claimen. Een stichting die Bedaux vertegenwoordigt, had dat gevraagd. Maar het hof vindt dat niet van alle betrokkenen vaststaat dat ze in dezelfde mate zijn blootgesteld aan chroom-6.",Özet,"Gisteren, 17:13"
18,https://nos.nl/artikel/2326590-gegevens-van-donoren-uit-periode-1998-2010-mogelijk-op-straat.html,"
    Gegevens van donoren uit periode 1998-2010 mogelijk op straat
  ","Het CIBG, de beheerder van het Donorregister, is twee externe harde schijven kwijt met gegevens van 6,9 miljoen donoren. Dat schrijft minister De Jonge van Volksgezondheid aan de Tweede Kamer. Op de harde schijven staan back-ups van alle donorformulieren met registraties en wijzigingen in het register in de periode 1998-2010.Ze werden bewaard in een kluis, maar bij het vernietigen van het papieren archief van het Donorregister bleek dat ze er niet meer lagen, schrijft De Jonge. ""Ik vind het zeer vervelend dat dit is gebeurd."" Volgens de minister zijn er nog geen berichten dat de gegevens in handen zijn gevallen van onbevoegden.Volgens een woordvoerder van het CIBG waren de gegevens op de harde schijven hoogstwaarschijnlijk niet versleuteld. Dat betekent dat ze zonder al te veel moeite in te zien zijn, door degene die de schijven in handen heeft.Als inderdaad niet versleuteld, zijn dus de volgende data uitgelekt:

- voor- en achternaam
- geslacht
- geboortedatum
- toenmalige adresgegevens
- toenmalige keuze over orgaandonatie
- handtekening
- burgerservicenummer of administratief nummer gemeenteOp 1 juli gaat de nieuwe Donorwet in werking. Daardoor is iedereen in principe donor, tenzij in het register is vastgelegd dat iemand zijn organen niet ter beschikking wil stellen. De Jonge vindt het uitermate belangrijk dat het publiek, aan de vooravond van die wijziging, ""kan vertrouwen op een zorgvuldige en goed beveiligde omgang met persoonsgegevens door het Donorregister"".Er komt een onafhankelijk onderzoek naar het datalek en bij het CIBG worden de procedures aangescherpt. Volgens De Jonge heeft het verdwijnen van de twee harde schijven geen gevolgen voor de procedures rond orgaan- en weefseldonatie.",Özet,"Gisteren, 17:00"
19,https://nos.nl/artikel/2326587-zeven-dagen-van-sociale-onthouding-in-brabant-grote-evenementen-geschrapt.html,"
    ""Zeven dagen van sociale onthouding"" in Brabant, grote evenementen geschrapt
  ","De drie veiligheidsregio's in Noord- Brabant hebben besloten de maatregelen tegen verdere verspreiding van het coronavirus te verlengen tot en met komende maandag. Handen schudden blijft uit den boze en het advies luidt geen nieuwe sociale contacten aan te gaan en terughoudend te zijn met de contacten die er al zijn.""Zeven dagen van sociale onthouding moet toch mogelijk zijn en is nodig om het virus een halt toe te roepen"", zei burgemeester Weterings van Tilburg.Grote evenementen in de provincie worden afgelast. Het gaat om onder meer festivals, concerten en een carnavalsoptocht in Oosterhout. Een grote beurs op de TU Eindhoven is stopgezet.Kijk hieronder naar een deel van de persconferentie waar de maatregelen werden aangekondigd:Ook gaat het profvoetbal komend weekend niet door in Brabant. In de eredivisie geldt het verbod zaterdag voor de wedstrijden Willem II - Heerenveen en PSV - FC Emmen. Zondag kan de wedstrijd RKC Waalwijk - FC Groningen niet doorgaan.Paardensportevenement Indoor Brabant gaat mogelijk door met minder publiek. Daar wordt later over beslist. ""Brabant gaat niet op slot, maar neemt wel zijn verantwoordelijkheid"", zei burgemeester Jorritsma van Eindhoven.Verder werd opgeroepen extra aandacht en zorg te verlenen aan ouderen en kwetsbaren in de samenleving. Basisscholen blijven open en de prioriteit ligt bij de opvang van kinderen zodat hun ouders niet thuis hoeven te blijven en gewoon naar hun werk kunnen.Cafés en uitgaansgebieden in Noord-Brabant blijven open en kunnen gewoon bezocht worden. ""Maar dat heeft wel consequenties voor andere activiteiten"", waarschuwde burgemeester Weterings. ""Het is dan bijvoorbeeld niet verstandig om daarna een bezoek te brengen aan opa en oma of je moeder met een zwakke gezondheid.""Burgemeester Mikkers van Den Bosch vat hieronder alle maatregelen nog eens samen:",Özet,"Gisteren, 16:56"
20,https://nos.nl/artikel/2326586-willem-alexander-maakte-de-excuses-die-zijn-moeder-in-1995-had-willen-maken.html,"
    ""Willem-Alexander maakte de excuses die zijn moeder in 1995 had willen maken""
  ","De excuses van koning Willem-Alexander voor buitensporig Nederlands geweld in Indonesië kunnen als historisch bestempeld worden. Voor het eerst heeft een staatshoofd zich op deze manier uitgesproken, maar wat betekenen zijn woorden?De excuses van de koning kwamen vandaag onverwachts. Binnen Haagse kringen was niets uitgelekt over het historische moment. Gedacht werd dat, net als bij het staatsbezoek in 1995 van toenmalig koningin Beatrix, de kwestie nog te gevoelig lag.Zij wilde toen excuses maken, maar werd tegenhouden door premier Wim Kok. Nederland was er nog niet klaar voor, vond hij. Beatrix mocht niet meer zeggen dan: ""Wanneer wij terugblikken op deze tijd, die nu bijna vijftig jaar achter ons ligt, stemt het ons bijzonder droevig dat zovelen in deze strijd zijn omgekomen of er hun leven lang de littekens van hebben moeten dragen.""Zowel koningin Juliana als haar dochter Beatrix benoemden de pijn, maar boden geen excuses aan. Koning Willem-Alexander doet dat nu wel:Excuses zouden tegen het zere been van Indië-veteranen geweest zijn. Inmiddels zijn veel van hen overleden, maar de kwestie ligt nog altijd gevoelig. ""Terugblikkend kun je zeggen dat Willem-Alexander nu de gelegenheid heeft gehad om de excuses uit te spreken die zijn moeder had willen maken"", zegt Koningshuis-verslaggever Kysia Hekster.Tot zo'n besluit komt de koning niet zelf. Uiteindelijk is het de beslissing van de regering om excuses uit te spreken. Die draagt ministeriële verantwoordelijkheid; de minister van Buitenlandse Zaken en premier zijn aansprakelijk voor wat de koning tijdens zo'n staatsbezoek zegt.""We weten nu niet wat de rol van de koning bij de toespraak is geweest"", zegt Hekster. ""We gaan ons uiterste best doen om daar achter te komen, maar ik weet niet of dat zal lukken.""In 2005 betuigde minister van Buitenlandse Zaken Ben Bot spijt voor het naoorlogse optreden in Nederlands-Indië. Door de grootschalige inzet van militaire middelen kwam ons land aan de verkeerde kant van de geschiedenis te staan"", zei hij toen. Ook zei hij namens de regering dat Indonesië al op 17 augustus 1945 onafhankelijk werd en niet pas bij de soevereiniteitsoverdracht van Nederland in 1949.""Voor de geweldsontsporingen van Nederlandse zijde in die jaren wil ik hier nu, in navolging van eerdere uitspraken van mijn regering, mijn spijt uitspreken en excuses overbrengen"", zei de koning vanochtend. ""Dit doe ik in het volle besef dat de pijn en het verdriet van de getroffen families generaties lang voelbaar blijven.""Hij betuigt zijn spijt voor geweldsexcessen in de periode 1945-1949 van het Nederlandse leger. In het Engels sprak de koning over excessive violence. Buitensporig geweld. ""Hij heeft geen excuses gemaakt voor de militaire operatie die Nederland heeft gevoerd. Ook niet voor het koloniale verleden, en hij heeft ook niet gezegd dat we daar toen niet naar toe hadden moeten gaan"", zegt Hekster. ""In die zin kunnen Indië-veteranen die zich niet aan 'geweldsontsporingen' schuldig hebben gemaakt, mogelijk ook met deze excuses leven.""De Nederlandse kolonie Nederlands-Indië werd in de Tweede Wereldoorlog door Japan bezet. Twee dagen na de Japanse capitulatie riep de Indonesische onafhankelijkheidsstrijder Soekarno de onafhankelijkheid uit. Dat was op 17 augustus 1945. Nederland probeerde met veel militair geweld het gezag te herstellen. Daarbij vielen aan Indonesische kant naar schatting 100.000 doden, veel meer dan aan Nederlandse zijde. Vier jaar laten moest Nederland onder grote internationale druk opgeven.In Indonesië zijn de excuses inmiddels opgepikt door landelijke media. Ook op straat zeggen mensen blij te zijn met de woorden van de koning, zegt correspondent Annemarie Kas. ""Ze waarderen het en vinden het goed voor de onderlinge verhoudingen, alleen blijft het hier minder groot dan in Nederland. Mensen waren hier in aanloop al minder bezig met het koninklijke bezoek. Alleen een groep mensen van direct betrokkenen, historici en activisten verdiepen zich in deze periode in de geschiedenis. Over het algemeen leven mensen hier ook minder in het verleden. Ze zijn meer bezig met het nu en kijken liever naar de toekomst.""Momenteel loopt er een groot historisch onderzoek naar naoorlogs geweld in Indonesië. Dat wordt zowel door Nederlandse als Indonesische wetenschappers gedaan en focust zich op het handelen van Nederlandse zijde. Dat onderzoek loopt tot september volgend jaar.Ook is er naast de gevoeligheid bij overlevenden nog een reden waarom excuses niet eerder uitgesproken zijn: rechtszaken van nabestaanden van mannen die geëxecuteerd zijn door Nederlandse troepen. Zij eisen compensatie. Excuses kunnen gezien worden als verkapte schuldbekentenis, met mogelijk juridische en financiële consequenties voor de Staat.",Özet,"Gisteren, 16:50"
21,https://nos.nl/artikel/2326583-tweede-kamer-wil-verbod-op-15-jarige-maaltijdbezorgers.html,"
    Tweede Kamer wil verbod op 15-jarige maaltijdbezorgers
  ","Maaltijdbezorgers moeten minimaal 16 jaar oud zijn. Een grote meerderheid van de Tweede Kamer steunt een voorstel daarover van D66. Het kabinet moet jongeren onder de 16 verbieden om nog als maaltijdbezorger te werken, vindt de Kamer.Eerder drong de Inspectie SZW al aan op zo'n verbod, omdat maaltijden bezorgen best gevaarlijk is. De werkdruk is hoog, het is gevaarlijk in het verkeer en omdat ze vaak contant afrekenen lopen de jongeren ook een risico op berovingen.Restaurants zetten steeds vaker 15-jarigen in als maaltijdbezorger, omdat ze goedkoper zijn dan 16-jarigen. Ze zijn weliswaar te jong voor een scooterrijbewijs, maar in plaats daarvan rijden ze op een elektrische fiets. Die rijdt vaak net zo hard als een scooter.Volgens de wet mogen 15-jarigen alleen 'lichte arbeid' doen. Dat wil zeggen: werkzaamheden die geen gevaar opleveren en niet schadelijk zijn voor de geestelijke of lichamelijke gezondheid.Verantwoordelijk staatssecretaris Van Ark van Sociale Zaken sluit een verbod niet uit, maar wilde tot nu toe nog niet zo ver gaan. Ze wil het niet onmogelijk maken dat jongeren met een baantje een zakcentje bijverdienen, maar het moet wel veilig zijn. Ze heeft toegezegd voor de zomer met een oplossing te komen.Maar de Tweede Kamer wil niet zo lang wachten. Van Ark moet het verbod ""zo snel mogelijk"" regelen.",Özet,"Gisteren, 16:27"
22,https://nos.nl/artikel/2326569-urenlange-pinstoring-bij-rabobank.html,"
    Urenlange pinstoring bij Rabobank
  ","De Rabobank kampte vandaag urenlang met een landelijke pinstoring. Door een technisch mankement ondervonden houders van een Rabobank-betaalpas in het hele land problemen met geldopnames en afrekenen in winkels. Ook contactloos betalen via de telefoon werkte een tijdlang niet.Niet alle pashouders werden getroffen door de storing. De eerste meldingen over de problemen kwamen binnen om 07.00 uur. Op de website allestoringen.nl was dit aantal rond 14.00 uur al opgelopen tot bijna duizend.De bank meldt dat sinds 14.30 uur de meeste problemen weer zijn verholpen. ""De Rabobank betreurt enkele uren niet volledig in de lucht te zijn geweest"", zegt een woordvoerder.De problemen met betrekking tot pinnen en (contactloos) betalen zijn inmiddels verholpen. Bedankt voor jullie geduld en begrip.",Özet,"Gisteren, 15:00"
23,https://nos.nl/artikel/2326565-roemeense-bende-ladingdieven-opgerold-zes-arrestaties-in-nederland.html,"
    Roemeense bende ladingdieven opgerold, zes arrestaties in Nederland
  ","De Europese politiedienst Europol heeft een Roemeense bende ladingdieven opgerold. Ze zouden de lading hebben gestolen uit zeker negen rijdende vrachtwagens, onder meer in Nederland. 68 Roemeense verdachten zijn opgepakt, onder wie zes in Nederland.De bende roofde de lading door met een auto vlak achter een rijdende vrachtwagen te rijden. Vervolgens sprongen ze vanaf de motorkap naar de vrachtwagen of ze gebruikten touwen om op de truck te komen.Hieronder een voorbeeld van hoe zo'n beroving gaat:Volgens de Europese justitieorganisatie Eurojust sloeg de bende ook toe op de veerboot van Zweden naar Finland. Terwijl de chauffeur elders op het schip was, haalden de Roemenen smartphones en andere spullen uit de wagen.Eurojust schat dat ze op deze manier in 2016 en 2017 voor 1,6 miljoen euro aan spullen hebben gestolen. Ze verkochten hun buit vooral in Roemenië. Een deel van de gestolen spullen is bij huiszoekingen teruggevonden.Bij de internationale politieactie was ook de Nederlandse politie betrokken. Verspreid door Europa zijn 71 huizen van verdachten doorzocht. Het is niet duidelijk in hoeveel woningen in Nederland invallen zijn gedaan.",Özet,"Gisteren, 14:03"
24,https://nos.nl/artikel/2326726-familie-lockerbie-veroordeelde-megrahi-mag-postuum-in-beroep.html,"
    Familie Lockerbie-veroordeelde Megrahi mag postuum in beroep
  ","De familie van de Libiër die werd veroordeeld in de Lockerbie-zaak, mag postuum in beroep tegen de uitspraak. Dat heeft de Schotse Commissie voor Strafzaken bepaald. De zaak zal dan opnieuw worden bekeken door het Schotse hooggerechtshof.Abdel Basset al-Megrahi overleed in Libië in 2012. Hij was de enige die werd veroordeeld voor de aanslag op een toestel van de Amerikaanse luchtvaartmaatschappij PanAm boven Schotland in 1988.PanAm-vlucht 103, een Boeing met 259 inzittenden, ontplofte door een bom in het bagageruim boven de Schotse plaats Lockerbie op 21 december van dat jaar. Het toestel was onderweg van Frankfurt naar New York en had een tussenlanding gemaakt in Londen. Een brandende vleugel vol kerosine kwam op een wijk in Lockerbie neer, waardoor op de grond elf mensen om het leven kwamen.Er is nieuwe informatie beschikbaar sinds de vorige keer dat de veroordeling van Megrahi opnieuw werd bekeken, zegt voorzitter Bill Matthews. Die komt onder meer uit openbare bronnen. De commissie kan deze informatie nu meewegen. Matthews zegt dat hij tevreden is dat de zaak nu met meer complete informatie opnieuw kan worden bekeken.Onderzoek na de aanslag wees uit dat de bom was gemaakt van semtex en was verstopt in een koffer. Het onderzoek naar de daders belandde op een dood spoor, maar drie jaar later kwamen er aanwijzingen voor de betrokkenheid van Libië.Eind 1991 werd de arrestatie gelast van Abdel Basset al-Megrahi en Al-Amin Khalifa Fhima, twee agenten van de Libische geheime dienst. Zij zouden er verantwoordelijk voor zijn geweest dat de koffer in Frankfurt werd ingeladen.Libië was aanvankelijk niet bereid zijn onderdanen uit te leveren, waarna de VN een wapen- en luchtvaartembargo tegen Libië instelde. Pas in 1998 werd een overeenkomst bereikt om de verdachten op neutraal terrein te laten berechten. Dat werd Kamp Zeist in Soesterberg, dat tijdelijk tot Brits grondgebied werd verklaard, zodat Schotse rechters er de zaak konden leiden. Het embargo werd opgeheven.In 2000, ruim elf jaar na de aanslag, begon het proces. Megrahi werd een jaar later veroordeeld tot levenslang en naar een Schotse gevangenis gebracht. Khalifa Fhima werd vrijgesproken. Megrahi kwam in 2009 vrij omdat hij terminaal ziek was en nog maar enkele maanden te leven zou hebben. Uiteindelijk overleed hij in mei 2012, 60 jaar oud, in Libië.",Özet,"Vandaag, 16:11"
25,https://nos.nl/artikel/2326707-europese-commissie-veel-meer-recyclen-om-in-2050-klimaatneutraal-te-zijn.html,"
    Europese Commissie: veel meer recyclen om in 2050 klimaatneutraal te zijn
  ","Plastic is al in de ban, maar we moeten nog minder weggooien en minder afval verbranden. Dat is de strekking van de plannen die de Europese Commissie vandaag heeft gepresenteerd.""Laptops, mobiele telefoons en tablets moeten gemaakt kunnen worden als ze kapot zijn"", zegt Eurocommissaris Frans Timmermans. Hij streeft naar een kringloopeconomie, ook wel een circulaire economie genoemd.Binnenkort komen er standaardeisen voor de kabeltjes van de telefoons en andere elektrische apparaten. ""We hebben ooit één maat voor de stopcontacten in de Europese Unie afgesproken, dat gaan we ook doen voor computers en laptops.""Volgens de Europese Commissie wordt er te veel verspild. ""We gooien voedsel weg. Per burger gebruiken we per jaar 200 kilo verpakkingsmateriaal, dat is echt veel te veel."" Vuilnisbelten moeten worden aangepakt en huizen moeten op een andere manier worden gebouwd. ""Bouwen met materiaal dat opnieuw gebruikt kan worden. Geen beton meer, maar hout of stenen.""Ook kleding moet vaker worden hergebruikt. We gooien volgens de Europese Commissie te veel oude kleren weg. Ook verdwijnen nieuwe producten die online worden besteld en vervolgens worden teruggestuurd vaak in de container. ""Katoen is heel energie-intensief, dus moeten we proberen minder te produceren door kleren niet zomaar weg te gooien.""Alle maatregelen moeten volgens Timmermans bijdragen aan het EU-plan om in 2050 klimaatneutraal te zijn. ""We moeten datacentra aanpakken, die gebruiken te veel energie en hebben vervolgens energie nodig om de hitte die de computers produceren weer af te koelen. Dat is zonde en zorgt voor veel CO2 extra.""In de plannen, die nog door de Europese ministers en het Europees Parlement moeten worden goedgekeurd, staat verder dat microplastics in de ban moeten. De kleine plastic korrels zitten in shampoo, autobanden en textiel en zijn al teruggevonden in drinkwater. Omdat de microplastic nauwelijks afbreekbaar zijn vormen ze een gevaar voor het milieu. ""Je krijgt ze er niet meer uit, dus moeten we het aan de bron aanpakken"", aldus Timmermans.",Özet,"Vandaag, 13:34"
26,https://nos.nl/artikel/2326698-twee-zeldzame-witte-giraffes-gedood-door-stropers-in-kenia.html,"
    Twee zeldzame witte giraffes gedood door stropers in Kenia
  ","In een natuurgebied in het noordoosten van Kenia zijn twee extreem zeldzame witte giraffes gedood door stropers , zeggen natuurbeschermers. Een derde witte giraffe in het gebied leeft nog wel, maar het is nu vermoedelijk de enige witte giraffe op aarde.Natuurbeschermers vonden de dode giraffe en haar kalf in een dorpje in het Ishaqbini Hirola-natuurgebied, een groot niet-omheind gebied waarin ook verschillende dorpen liggen. Volgens het natuurreservaat werden de kadavers gevonden in een ""skeletachtige toestand"". Mogelijk zijn de dieren daarom al maanden dood. Waarom ze zijn gedood, is niet bekend.De witte giraffes werden voor het eerst gezien in januari 2016 in een nationaal park in Tanzania. Twee maanden later werden de dieren gespot in Kenia. Het vrouwtje, dat nu door stropers is omgebracht, heeft de afgelopen jaren twee giraffes geworpen, de laatste in augustus van dit jaar. Het gaat om een mannetje.De natuurbeschermers zijn kapot van de dood van de dieren. ""We zijn de enige beheerders ter wereld van de witte giraffes"", zegt de beheerder van het reservaat in een verklaring. ""De dood van de giraffes is een enorme klap voor de stappen die de gemeenschap heeft genomen om unieke en zeldzame soorten te beschermen, en een oproep om inspanningen te blijven geven voor het behoud van soorten.""Dat de giraffes wit zijn komt door leucisme, waardoor de huid minder pigment aanmaakt. Leucisme is niet te verwarren met albinisme, waarbij helemaal geen pigment wordt aangemaakt. Daardoor hebben de dieren wel zwarte ogen. Ook hebben dieren met leucisme geen verhoogde gevoeligheid voor zonlicht.Deze beelden van de witte giraffe werden in augustus 2017 op YouTube gezet:",Özet,"Vandaag, 11:57"
27,https://nos.nl/artikel/2326675-vliegtuig-pakistaanse-luchtmacht-stort-neer-in-islamabad.html,"
    Vliegtuig Pakistaanse luchtmacht stort neer in Islamabad
  ","In de Pakistaanse hoofdstad Islamabad is een F16-gevechtsvliegtuig van de Pakistaanse luchtmacht neergestort. De piloot heeft het niet overleefd.Op beelden die op internet circuleren, is te zien dat de F-16 een looping probeert te maken en te laat weer optrekt. Op de grond vielen geen slachtoffers. Het toestel kwam neer op een grotendeels verlaten paradeterrein.De piloot oefende voor zijn bijdrage aan de militaire parade op Pakistan Dag, een belangrijke feestdag op 23 maart.Getuigen filmden het neerstorten van het toestel:",Özet,"Vandaag, 08:28"
28,https://nos.nl/artikel/2326670-veel-ceremonieel-op-tweede-dag-staatsbezoek-indonesie.html,"
    Veel ceremonieel op tweede dag staatsbezoek Indonesië
  ","Op de tweede dag van het staatsbezoek zijn koning Willem Alexander en koningin Maxima in Yogyakarta ontvangen door de sultan van Yogia. Dat deed hij met een traditionele ceremonie in de kraton, het paleis.Er werden geschenken uitgewisseld en de koning en koningin kregen een rondleiding langs een verzameling dolken, wajangs en batik stoffen.Ook werd de Lawung Ageng-dans opgevoerd:De sultan heeft een uitzonderlijke positie in het Indonesische staatsbestel. Vanuit zijn positie is hij ook gouverneur van de speciale regio Yogyakarta, terwijl in alle andere provincies de gouverneur gekozen wordt.Later vandaag gaan koning Willem Alexander en Maxima naar de universiteit om te praten over de wetenschappelijke samenwerking tussen Indonesië en Nederland.  Vanavond bezoekt het paar het tempelcomplex van Prambanan; het grootste Hindoe-Javaanse tempelcomplex in Indonesië. Daar spreken ze met religieuze leiders over het bevorderen van religieuze tolerantie in Indonesië en in de regio.",Özet,"Vandaag, 08:14"
29,https://nos.nl/artikel/2326650-biden-brengt-sanders-op-big-tuesday-opnieuw-grote-slag-toe.html,"
    Biden brengt Sanders op ""Big Tuesday"" opnieuw grote slag toe
  ","Joe Biden stevent in de Amerikaanse voorverkiezingen af op de overwinning in de belangrijke staat Michigan. De 77-jarige Democraat kreeg ook de meeste stemmen in twee andere staten en deelt zo weer een gevoelige klap uit aan zijn concurrent Bernie Sanders.Op 'Big Tuesday' is in zes staten gestemd over welke Democratische kandidaat het in november mag opnemen tegen de Republikeinse kandidaat, president Trump. In Michigan (125), Missouri (68) en Mississippi (36) zijn de meeste gedelegeerden te winnen en daar is Biden de grote winnaar.In Michigan, waar Sanders vier jaar geleden nog won van Hillary Clinton, staat Biden met bijna alle stemmen geteld op 53 procent tegenover 37 procent voor zijn 78-jarige tegenstander. Met nagenoeg alle stemmen geteld in Mississippi staat Biden zelfs op 81 procent van de stemmen.Joe Biden sprak vanwege het coronavirus een kleine menigte toe:Ook in Idaho gaat Biden aan kop, met 49 procent tegenover 43 procent voor Sanders. In deze staat is 99 procent van de stemmen geteld. In Washington is het een nek-aan-nekrace en in North Dakota staat Sanders ruim voor op zijn rivaal. De definitieve uitslagen volgen later vandaag.De eerste kandidaat met minstens 1991 gedelegeerden mag namens de Democraten meedoen aan de komende presidentsverkiezingen. Dat aantal is nog lang niet gehaald, maar Biden gaat nu duidelijk aan kop dankzij een reeks goede resultaten de afgelopen twee weken. Dat is opvallend, want zijn campagne begon rampzalig, terwijl Sanders juist een droomstart beleefde.De corona-uitbraak in de Verenigde Staten drukte een stempel op de belangrijke voorverkiezingsavond. Vanwege het virus hadden de kandidaten hun campagnebijeenkomst in de stad Cleveland in de staat Ohio afgelast. De verwachting is dat er de komende tijd meer van dit soort bijeenkomsten worden geschrapt.Benieuwd hoe het zit met gedelegeerden en supergedelegeerden? Correspondent Marieke de Vries legt in onderstaande video uit hoe de Amerikaanse voorverkiezingen werken:",Özet,"Vandaag, 03:30"
30,https://nos.nl/artikel/2326649-dit-formulier-moet-je-invullen-om-italie-in-of-uit-te-kunnen.html,"
    Dit formulier moet je invullen om Italië in of uit te kunnen
  ","Om te zorgen dat landgenoten in Italië terug naar huis kunnen, heeft het ministerie van Buitenlandse Zaken een Nederlandse versie van het verplichte reisformulier gepubliceerd. Het document moet worden ingevuld om nog te kunnen reizen in Italië.Om de uitbraak van het nieuwe coronavirus in te dammen, mag sinds gisteren niemand meer op pad in Italië. Er zijn wel uitzonderingen, zoals voor noodzakelijk werk, gezondheidsredenen of om terug te keren naar huis. Iedereen die in die laatste categorie valt, moet verplicht een ingevuld noodformulier bij zich hebben, anders riskeren ze een boete.Buitenlandse Zaken heeft gisteravond laat een link naar het Nederlandstalige reisdocument getwitterd. Dit is de Italiaanse versie:Het ministerie benadrukt dat alleen het Italiaanse document geldig is, mits volledig ondertekend. Het heeft dus geen zin om de Nederlandse vertaalde versie in te vullen en mee te nemen op reis.Onduidelijk is nog hoeveel Nederlandse vakantiegangers of zakenmensen er zijn in Italië en hoeveel van hen van plan zijn het land te verlaten. In het land dat zwaar is getroffen door Covid-19 sprak de NOS met drie Nederlanders die er wonen.""Een verlaten boel"", zo omschrijven de geïnterviewde landgenoten hun woonplaatsen in Italië:Het aantal coronapatiënten in Italië is opgelopen tot boven de 10.000. Van hen zijn 1004 patiënten volledig hersteld en 641 mensen overleden.Buurland Slovenië heeft de grenzen met Italië gesloten en Oostenrijk laat geen reizigers uit Italiaanse gebieden toe zonder een medische verklaring dat ze virusvrij zijn. Albanië heeft al het vliegverkeer en de veerdiensten van en naar Italië geschrapt, en Malta en Spanje laten voorlopig geen vluchten vanuit Italië meer toe.Turkije maakte vannacht de eerste bevestigde coronabesmetting van het land bekend. Op onze mondiale coronakaart kun je zien waar het virus is vastgesteld.Wereldwijd zijn er ruim 115.000 besmettingen bekend. Van deze groep zijn ruim 64.000 mensen hersteld en zeker 4262 mensen overleden.",Özet,"Vandaag, 01:36"
31,https://nos.nl/artikel/2326618-genezen-hiv-patient-met-nederlandse-roots-wil-ambassadeur-van-hoop-zijn.html,"
    Genezen hiv-patiënt met Nederlandse roots wil ambassadeur van hoop zijn 
  ","De tweede patiënt ter wereld die is genezen van besmetting met het hiv-virus, heeft zichzelf bekendgemaakt. Het gaat om de 40-jarige Adam Castillejo, een Venezolaan die in Londen woont. Jarenlang bleef hij in de anonimiteit, maar nu vertelt hij voor het eerst zijn verhaal: ""Ik zit in een unieke positie en wil ambassadeur zijn van hoop.""Behalve aan een hiv-besmetting leed Castillejo ook aan leukemie. In The New York Times vertelt hij dat hij eerst seropositief was en vervolgens werd geconfronteerd met acute leukemie. Na een stamceltransplantatie van een Duitse donor met een bepaalde soort gemuteerde cellen, bleken zijn nieuwe witte bloedcellen hiv-resistent.Weinig donoren bezitten deze cellen, die ook moeten passen bij het genetische profiel van de patiënt. Het gaat om een experimentele behandeling vertelde arts-viroloog Anne Wensing van het UMC Utrecht eerder aan de NOS.Castillejos afkomst bleek zijn redding. De vader van Castillejo, die opgroeide in Venezuela, blijkt half Nederlands en dat verklaart vermoedelijk waarom een Duitse stamceldonor geschikt bleek. In 2017 werd hij hiv-vrij verklaard. Ook hoeft hij geen medicijnen meer te slikken. Castillejo zegt geluk te hebben gehad. ""Ik zit in een unieke en nederige positie.""In 2011 genas een patiënt in een Duitse kliniek na een vergelijkbare therapie. Volgens onderzoekers is de therapie niet geschikt voor alle hiv-patiënten: het gaat om een agressieve en riskante behandeling die alleen is gericht op genezing van leukemie. Volgens professor Gupta van de Cambridge Universiteit betekent de tweede genezing dat de eerste geen toeval was. ""De behandeling biedt hoop voor de zoektocht naar genezing met het gebruik van stamceltherapie.""",Özet,"Gisteren, 19:17"
32,https://nos.nl/artikel/2326612-amper-nog-toeristen-in-israel-voor-paastijd-hotelsector-staat-op-instorten.html,"
    Amper nog toeristen in Israël voor Paastijd: ""Hotelsector staat op instorten""
  ","In de strijd tegen het coronavirus neemt Israël ongekend strenge maatregelen. Om nieuwe besmettingen te voorkomen zijn buitenlandse bezoekers niet langer welkom. En dat levert economische schade op, met name voor de toeristische industrie.Er komen geen toeristen meer naar Israël en de Palestijnse gebieden, ziet Yousef Ideh van de vakbond van reisgidsen in Oost-Jeruzalem en Bethlehem. ""Ik was vandaag met enkele overgebleven bezoekers naar de Heilig Grafkerk in Jeruzalem. Daar staan normaal gesproken lange rijen, maar er was nu bijna niemand. Bijna al mijn collega's zitten zonder werk.""Buitenlandse reizigers zijn vanaf donderdag alleen nog welkom als zij kunnen bewijzen na aankomst twee weken in quarantaine te gaan, maakte Israël gisteren bekend. Toeristen die er al zijn, krijgen de komende dagen de tijd het land te verlaten. Vorige week had ook de Palestijnse Autoriteit buitenlands toerisme al uitgebannen.Israël telt tot nu toe 58 coronagevallen en hoopt met de maatregel nieuwe besmettingen te voorkomen. ""Het is een moeilijke beslissing"", zei premier Netanyahu. ""Maar het is essentieel om de volksgezondheid te beschermen, en die komt op de eerste plaats.""Het inreisverbod gold al voor bezoekers uit onder meer Duitsland, Frankrijk en Italië. Ook reizigers uit de meeste Oost-Aziatische landen waren al langer alleen onder zeer strenge voorwaarden welkom.Daardoor maakt het vliegveld van Tel Aviv nu al een haast uitgestorven indruk:Veel maatschappijen hebben hun vluchten van en naar Tel Aviv geschrapt, andere zullen binnenkort waarschijnlijk volgen. Een van de twee terminals is gesloten en 70 procent van het tijdelijke personeel zit thuis.Het ergste is dat de uitbraak plaatsvindt in het hoogseizoen, zegt Oded Grofman namens de hotelbranche in Tel Aviv: ""Normaal hebben we een bezettingsgraad van 80 procent in deze maanden, nu is dat 20 of 25 procent. Mogelijk zal de helft van de hotels tijdelijk de deuren sluiten. Het is moeilijk te accepteren, maar we moeten wel.""Zowel vorig jaar als het jaar daarvoor waren recordjaren voor de Israëlische toerisme-industrie. Dit jaar dreigt op een groot verlies uit te lopen. ""De hotelsector in Israël staat op instorten"", waarschuwde de voorzitter van de branchevereniging in het zakenblad Globes.Op de Westelijke Jordaanoever lijkt de situatie nog zorgelijker. Toerisme is een van de belangrijkste sectoren van de Palestijnse economie. Maar op last van de autoriteiten zijn de hotels al enkele dagen gesloten voor buitenlandse gasten. Ook de toeristische trekpleister Bethlehem is door een corona-uitbraak van de buitenwereld afgegrendeld.Met het drukke Paasseizoen voor de deur zitten de reisgidsen werkloos thuis, en zijn restaurants gesloten. ""Er zijn geen toeristen meer over"", zegt reisgids Ideh. ""En het is onduidelijk wanneer zij weer zullen terugkeren.""De Israëlische maatregel om buitenlandse reizigers te weren is ten minste voor twee weken van kracht. Maar de industrie rekent erop dat de komende maanden erg rustig zullen blijven.Israël kondigde zondag een fonds van ongeveer een miljard euro aan om noodlijdende bedrijven te ondersteunen. Het is volgens de hotelsector bittere noodzaak, zegt de branchevoorzitter in het zakenblad Globes: ""Zonder onmiddellijke overheidssteun zal de sector meer dan de helft van zijn werknemers verliezen.""Het ministerie van Buitenlandse Zaken in Den Haag heeft vanwege de maatregelen het reisadvies voor Israël en de Westelijke Jordaanoever aangepast. Voor beide gebieden geldt nu code oranje, wat betekent dat het ministerie niet-essentiële reizen afraadt.",Özet,"Gisteren, 18:53"
33,https://nos.nl/artikel/2326605-nederlanders-in-italie-het-land-is-compleet-stilgevallen.html,"
    Nederlanders in Italië: ""Het land is compleet stilgevallen""
  ","Ze willen geen paniek zaaien, maar hun vrienden en familie in Nederland wel waarschuwen. Drie Nederlanders die permanent in Italië wonen vertellen de NOS hoe drastisch het dagelijks leven is veranderd nu het hele land onder quarantaine is geplaatst.""Een verlaten boel"", zo omschrijven Nederlanders in Italië hun woonplaatsen:""Ik voel me een gepensioneerde. Er is niets te doen."" Zo schetst Isaac van Aggelen het leven in Cerveteri, even ten noordwesten van Rome. Van Aggelen woont daar met zijn vrouw en twee kinderen. Hij is zzp'er, maar het bedrijf waar hij voor werkt heeft hem voorlopig niet nodig.De vakantiehuizen die ze verhuren staan leeg. ""Alle boekingen tot en met juni zijn geannuleerd. Bij de Trevifontein is het normaal afgeladen vol met toeristen. Als je daar nu kijkt, zie je tien mensen staan"", zegt hij.Onder de nieuwe maatregelen van de overheid moeten mensen in heel Italië thuisblijven, tenzij ze zich voor hun werk of om belangrijke familieomstandigheden moeten verplaatsen. Voor Van Aggelen betekent het dat hij de kinderen bezig moet houden. ""Ze krijgen extra huiswerk via internet. We spelen bordspellen en gelukkig hebben we een dakterras waar ze kunnen uitwaaien.""Van Aggelen vindt de houding van mensen in de omgeving van Rome ""nog best laconiek"". Hij vergelijkt het met Nederland. ""Mijn ouders wonen in Goirle. Nog maar 500 meter van mijn ouderlijk huis is iemand net overleden aan het coronavirus. Dus ik zeg tegen iedereen: word wakker. Zowel in Nederland als hier.""
      Mijn schoonmoeder ging zondag naar de kerk. Nu komt ze bij ons er niet meer in.
    Hij ergert zich eraan dat mensen nog ""lacherig doen"" over het virus en het afdoen als een griepje. Ook in zijn eigen familie gebeurde dat nog. ""De overheid zei heel helder: blijf weg van grote groepen mensen, maar mijn schoonmoeder wilde afgelopen zondag naar de kerk. We zeiden tegen haar dat ze niet moest gaan, maar ze ging toch. Nu mag ze bij ons niet meer binnen. We willen duidelijk maken dat zij er serieuzer mee om moet gaan.""Van Aggelen merkt wel een bepaalde angst onder de Italianen, zegt hij. ""Mensen geven elkaar geen kus meer, wat hier voor veel ongemakkelijke situaties zorgt. De vrolijkheid neemt af, en de geldzorgen nemen toe. Ik kom snel in de problemen als freelancer. Gelukkig werkt mijn vrouw in het onderwijs en wordt ze doorbetaald, denk ik.""Zorgen zijn er ook bij de familie Van den Berg, zo'n 300 kilometer noordelijker. In het dorpje Mercato Saraceno, niet ver van Rimini, runnen Marco van den Berg en zijn vader Martien een kleine patisserie, waar ze ook koffie serveren.""Normaal zijn we van 5.00 tot 19.30 uur open, maar nu mag de horeca alleen van 6.00 tot 18.00 uur open blijven"", vertelt Marco. ""We zien veel minder klanten sinds de nieuwe verordening inging. En elke klant moet minimaal een meter ruimte om zich heen hebben. Dat is niet makkelijk in zo'n kleine zaak. Daarnaast zijn alle feesten afgelast, dus we blijven zitten met taarten die we al wel gebakken hebben, maar die niet meer worden opgehaald.""""Ik wil geen sensatie of angst creëren"", zegt Marije Sinnema. ""Ik wil alleen zeggen dat Nederland en andere landen echt even een stapje terug moet doen. Want: het coronavirus is niet zomaar een griepje.""Sinnema woont met haar tienjarige zoon in Storo, vlak bij het Gardameer in Noord-Italië. Ze is daar zelfstandig ondernemer en voor een groot deel afhankelijk van het toerisme. ""De economie ligt plat en ik ondervind het zelf ook. De regering denkt erover na om de rekeningen voor gas en licht en het aflossen van leningen voorlopig op te schorten. Dat moet ik nog zien gebeuren.""""Ik ben een bruiloft aan het organiseren voor een Nederlands stel hier aan het Idromeer"", vertelt Sinnema. ""Ik hoop voor hun dat het door kan gaan.""""De ziekenhuizen zijn vol,"" voegt Sinnema toe. ""Dat is de grootste zorg. Krijg je een ernstig ongeluk, waarna je aan de beademing moet, dan heb je echt een probleem want dat is nu niet beschikbaar. Medisch personeel smeekt mensen binnen te blijven, omdat ze meer patiënten niet aan kunnen. Het is dramatisch.""De zoon van Sinnema zit al drie weken thuis, waardoor zij zelf niet kan werken. ""Wanneer zijn we het coronavirus de baas? Hoe lang gaat het duren? Ik heb net mijn ouders in Nederland op het hart gedrukt om uit grote menigtes te blijven. Mijn moeder valt in de risicogroep. Hier is het doodstil op straat, onrealistisch.""",Özet,"Gisteren, 18:00"
34,https://nos.nl/artikel/2326572-russisch-parlement-poetin-kan-weer-aan-verkiezingen-meedoen.html,"
    Russisch parlement: Poetin kan weer aan verkiezingen meedoen
  ","Het Russische parlement, de Doema, heeft voorgesteld om president Poetin opnieuw de kans te geven om aan de verkiezingen mee te doen. Die moeten in 2024 worden gehouden. Poetin heeft er al twee opeenvolgende termijnen op zitten en volgens de huidige regels mag hij dan niet meer aanblijven, maar het idee is dat de teller voor hem weer op nul wordt gezet.Poetin zei in een toespraak tot de Doema dat hij wil afwachten wat het constitutionele hof van dit idee vindt. Hij had al een eerder plan verworpen om helemaal geen tijdslimieten meer te stellen aan het presidentschap. In januari lanceerde hij een aantal voorstellen om de grondwet te wijzigen; een daarvan was dat niemand meer dan twee termijnen president kan zijn.Zelf heeft Poetin er in totaal al vier termijnen op zitten. Het lijkt er nu op dat de 67-jarige president alle opties wil openhouden. ""Misschien zegt hij in 2024: 'ik wil niet meer'"", zegt correspondent David Jan Godfroid. ""Maar misschien is het ook een enorm toneelstuk, dat sluit ik helemaal niet uit.""Poetin is behalve president ook premier geweest; feitelijk is hij al bijna twintig jaar de onbetwiste machthebber in Rusland. Hij heeft zich wel uitgesproken tegen de praktijk uit de Sovjet-tijd dat Russische leiders aan de macht bleven tot ze overleden. Overigens wordt het parlement gedomineerd door Kremlingezinde partijen.Maar David Jan Godfroid sluit niet uit dat de president met deze nieuwe stap tijd wil winnen. ""Mogelijk zijn ze bezig om een geschikte opvolger voor hem te vinden, en kunnen ze op deze manier tijd kopen.""Als het constitutionele hof het plan om Poetin weer van meet af aan te laten meedoen goedkeurt, en dat gaat waarschijnlijk gebeuren, kan hijzelf in 2024 nog alle kanten op: opstappen, of toch weer meedoen, al dan niet met een beroep op het landsbelang. Dat zou dan gediend kunnen zijn met een sterke president.Als Poetin inderdaad aan de macht blijft en hij maakt weer twee termijnen vol, dan kan hij nog tot 2036 blijven zitten. Tegen die tijd is hij dus 83.",Özet,"Gisteren, 15:29"
35,https://nos.nl/artikel/2326568-rechter-verwerpt-verzoek-netanyahu-geen-uitstel-rechtszaak.html,"
    Rechter verwerpt verzoek Netanyahu, geen uitstel rechtszaak 
  ","Het begin van de rechtszaak tegen de Israëlische premier Netanyahu wordt niet uitgesteld, heeft een Israëlische rechter bepaald. De advocaten van de premier hadden gezegd dat ze meer tijd nodig hebben om het bewijs te bestuderen, maar de rechter stelde het Openbaar Ministerie, dat uitstel van de hand wees, in het gelijk.Justitie verdenkt Netanyahu van fraude, beïnvloeding van de media en het aannemen van luxe geschenken in ruil voor politieke gunsten. De premier weerspreekt de beschuldigingen.In weerwil van de verdenkingen tegen Netanyahu won de premier vorige week de parlementsverkiezingen. Hij slaagde er net niet in om met zijn beoogde coalitiepartners een meerderheid in de Knesset te behalen. Het waren de derde verkiezingen in relatief korte tijd in Israël, omdat het steeds niet lukt een coalitie te vormen met voldoende draagvlak in het parlement.De rechtszaak tegen Netanyahu begint volgende week, op 17 maart.",Özet,"Gisteren, 14:41"
36,https://nos.nl/artikel/2326562-kritische-reacties-marokko-op-overheidsrapport-over-protesten-rifgebied.html,"
    Kritische reacties Marokko op overheidsrapport over protesten Rifgebied
  ","Bij de protesten in het Rifgebied in 2016 en 2017 hebben demonstranten geweld gebruikt tegen de politie, en bij de berechting van de betogers zijn de mensenrechten niet geschonden. Dat schrijft een mensenrechtencommissie van de Marokkaanse overheid in een rapport. In de stad Al Hoceima leidt die conclusie tot verontwaardigde reacties.Negen maanden lang is er destijds in de Rif actiegevoerd tegen de slechte levensomstandigheden in de noordelijke provincie. De officiële mensenrechteninstantie CNDH zegt dat de eerste zes maanden vreedzaam verliepen, maar dat dat veranderde toen demonstranten geweld gingen gebruiken tegen ordetroepen. Bij de protesten zouden bijna 800 agenten gewond zijn geraakt.""Mijn reactie is als die van alle Marokkanen: we nemen de CNDH niet serieus"", zegt Ahmed Zefzafi. Zijn zoon is initiatiefnemer van de volksbeweging Hirak, hij zit samen met drie anderen een gevangenisstraf uit van 20 jaar.Er wordt met scepsis naar het rapport gekeken, omdat het is opgesteld door een overheidsorgaan. Onafhankelijke mensenrechtenorganisaties in Marokko vragen zich af waarom het zo lang heeft geduurd voordat het onderzoek is afgerond.Volgens Farid Akouh, een bekende van Zefzafi, staan er in het rapport veel onwaarheden over het verloop van de demonstraties en het politie-optreden. ""Zo is de dood van demonstrant Imad El Attabi gebagatelliseerd"", zegt hij. El Attabi zou om het leven zijn gekomen door een kogel die is afgevuurd door de politie, maar er zou niet gericht op hem zijn geschoten. Het waren afgeketste kogelscherven die hem fataal werden.Ook denkt Akouh dat het rapport de aandacht moet afleiden van de hongerstaking van de gevangenen Nasser Zefzafi en Nabil Ahmjik. ""Het is dag 21 dat zij niet eten. Op deze manier protesteren zij tegen de slechte levensomstandigheden in de gevangenis.""De gevangenen mochten contact hebben met hun familieleden en hebben medische hulp gekregen, daarom is er volgens de mensenrechtencommissie geen sprake van een wrede of mensonterende behandeling.Artsen die de gevangenen hebben behandeld zouden dit hebben bevestigd. Wel onderkent de CNDH dat er bij de processen tegen de activisten te weinig aandacht is geweest voor gevallen van marteling. De overheid wordt aangespoord om daar verder onderzoek naar te doen.Op sociale media worden foto's gedeeld van de protesten om aan te geven dat de ordetroepen wel degelijk geweld hebben gebruikt. Onafhankelijke mensenrechtenorganisaties in Marokko willen pas reageren als het rapport volledig is.Dat is volgens de organisaties pas het geval als er ook onderzoek is gedaan naar het neerslaan van protesten in de mijnstad Jerada. Daar protesteerden mijnwerkers en hun families tegen de sluiting van een kolenmijn. Mensen werkten daar illegaal, omdat er geen ander werk is.Volgens cijfers van de mensenrechtencommissie zijn al met al 400 mensen opgepakt bij de protesten, van wie 129 kinderen. Er zitten nog 49 mensen in de cel.",Özet,"Gisteren, 13:14"
37,https://nos.nl/artikel/2326558-luchtvaartmaatschappijen-schrappen-of-beperken-vluchten-naar-italie.html,"
    Luchtvaartmaatschappijen schrappen of beperken vluchten naar Italië
  ","Na de verscherpte maatregelen van Italië tegen het coronavirus hebben luchtvaartmaatschappijen hun schema's aangepast. British Airways heeft alle vluchten die vandaag naar het land zouden gaan geschrapt. Dat geldt ook voor de Hongaarse prijsvechter Wizzair, die op bestemmingen in Italië vliegt vanuit Midden-Europa, Duitsland en België. EasyJet heeft de meeste, maar niet alle vluchten naar Italië geannuleerd.Ryanair gaat het verst en annuleert vanaf vrijdag alle internationale vluchten tot en met 8 april. Vluchten binnen Italië zijn vanaf morgen al geschrapt.Het ten zuiden van Sicilië gelegen Malta heeft alle vliegverkeer met Italië stilgelegd, dus zowel binnenkomende als uitgaande vluchten. Ook Spanje legt de komende weken alle vliegverkeer met Italië stil, en sluit komende week bovendien het parlement in Madrid.Vanuit Nederland blijft Transavia vliegen op Pisa en Rome en de zuidelijker gelegen steden Napels, Bari, Catania (op Sicilië) en Olbia (op Sardinië).Het ministerie van Buitenlandse Zaken heeft het reisadvies voor Italië aangepast: tot nu toe werd buiten het noorden alleen gewaarschuwd voor veiligheidsrisico's, nu wordt aangeraden om alleen nog noodzakelijke reizen te maken. Voor de noordelijke regio Lombardije en de omgeving van Venetië blijft het advies om er helemaal niet heen te gaan.Het aangescherpte reisadvies is voor Transavia geen reden om zijn vluchtschema nog verder aan te passen. Het advies is overigens niet dwingend: het blijft altijd de verantwoordelijkheid van reizigers of ze toch naar een gebied als Lombardije willen vertrekken.Wie een reis heeft geboekt via een touroperator heeft wel de mogelijkheid om kosteloos af te zien van een trip naar een gebied waarvoor het advies geldt om er niet heen te gaan.",Özet,"Gisteren, 13:03"
38,https://nos.nl/artikel/2326554-ankara-brussel-moet-turkije-verder-tegemoetkomen.html,"
    Ankara: Brussel moet Turkije verder tegemoetkomen
  ","In een eerste reactie na het overleg in Brussel over de migratiecrisis aan de Turks-Griekse grens heeft Ankara laten weten dat de afspraken uit de Turkije-deal (2016) moeten worden aangescherpt. Minister van Buitenlandse Zaken Cavusoglu zei vanochtend dat de EU de beloofde versoepeling van visumverplichtingen voor Turkse burgers moet nakomen en dat ook de afspraken over de douane-unie moeten worden aangepast.Cavosoglu vergezelde president Erdogan gisteravond bij een bespreking in Brussel met EU-president Michel en Commissievoorzitter Von der Leyen. Die twee gaven Erdogan te verstaan dat Turkije de grens weer moet sluiten voor migranten. Turkije zette zo'n twee weken geleden de deur naar Europa open voor migranten, in weerwil van de afspraak dat de migranten tegengehouden zouden worden.Ankara vindt dat de EU zijn afspraken niet nakomt en te weinig meebetaalt aan de opvang van de vluchtelingen. Het land wil bovendien steun voor de strijd die het Turkse leger voert in de Syrische provincie Idlib. Na afloop van het overleg bleef Erdogan weg bij de geplande gezamenlijke persconferentie en vertrok hij zwijgend naar huis.Vanmiddag werd bekend dat de president tijdens de terugreis tegen journalisten heeft gezegd dat hij een minitop organiseert met bondskanselier Merkel en de Frans president Macron. Ook de Britse premier Johnson is welkom, zei Erdogan. De top staat gepland voor komende dinsdag in Istanbul. Waarom Erdogan deze strategie kiest en of Merkel en Macron al hebben toegezegd te komen, is onbekend. Cavusoglu sprak vanochtend over ""een nieuwe fase"" in de dialoog tussen Brussel en Ankara. ""Verdere stappen zijn nodig om onze betrekkingen op een realistische wijze voort te zetten"", voegde hij er zonder verdere uitleg aan toe.Turkije huisvest 3,6 miljoen Syrische vluchtelingen. De EU sprak in 2016 af dat er in ruil voor het tegenhouden van migranten duizenden vluchtelingen uit Turkse opvangkampen naar Europa gehaald zouden worden. Brussel komt die toezegging niet na, onder meer vanwege de verdeeldheid onder de lidstaten over de opvang. Ook de beloofde intensivering van gesprekken over een EU-lidmaatschap voor Turkije is uitgebleven. De spanningen in de relatie met Brussel zijn daarentegen steeds verder opgelopen.Nadat Turkije zijn grens naar Griekenland had opengezet, verzamelden zich tienduizenden migranten voor de Griekse grenshekken, maar Athene weigert hen binnen te laten. Mensen bivakkeren er al dagenlang in de kou, de omstandigheden zijn uitgesproken slecht.In het zuiden, langs de grens met Syrië, hebben zich aan de Syrische kant nog eens honderdduizenden vluchtelingen verzameld, die op drift zijn geraakt door het recente offensief van het Syrische regeringsleger en Russische bommenwerpers. Turkije laat hen niet binnen en heeft zich in de strijd gemengd in de hoop de vluchtelingenstroom te kunnen keren.",Özet,"Gisteren, 12:29"
39,https://nos.nl/artikel/2326548-miljoenenbuit-bij-overval-op-luchthaven-chili.html,"
    Miljoenenbuit bij overval op luchthaven Chili
  ","Bij een overval op een geldwagen op de luchthaven van de Chileense hoofdstad Santiago is 14 miljoen dollar en een miljoen euro buitgemaakt. De daders zijn nog niet gepakt, maar volgens de politie hebben ze wel veel sporen achtergelaten.Zeven tot tien gewapende mannen reden met twee auto's de vrachtafdeling van het vliegveld binnen en bestormden daar de geldwagen. Bij de overval zijn twee veiligheidsmedewerkers gewond geraakt.De geldwagen was vlak voor de overval geladen met geld dat was aangekomen uit het buitenland. Volgens de politie moeten de overvallers hulp van binnenuit hebben gekregen.Zes jaar geleden was er ook een geldoverval op het vliegveld van Santiago. Toen werd tien miljoen dollar buitgemaakt. De daders werden opgepakt, maar het meeste geld was verdwenen. De overval van afgelopen nacht wordt vanwege de grote buit door Chileense media al ""de overval van de eeuw"" genoemd.Criminelen hebben de laatste tijd vaker toegeslagen op en rond het vliegveld van de Chileense hoofdstad. De beveiliging zou daar niet meer op orde zijn, omdat veel politieagenten worden ingezet bij het beteugelen van de aanhoudende demonstraties in Chili. De bevolking protesteert tegen sociale ongelijkheid en de hoge kosten voor levensonderhoud.De Chileense regering heeft een paar miljard euro in de economie gepompt om de rust terug te brengen, maar dat heeft nog niet veel geholpen.",Özet,"Gisteren, 11:07"
40,https://nos.nl/artikel/2326524-wekdienst-10-3-eerste-dag-staatsbezoek-indonesie-en-hindoes-vieren-holifeest.html,"
    Wekdienst 10/3: eerste dag staatsbezoek Indonesië en hindoes vieren Holifeest
  ","Goedemorgen! Vandaag begint het staatsbezoek van koning Willem-Alexander en Máxima aan Indonesië. En hindoes in Nederland vieren met een kleurenfestival de komst van de lente.Overdag blijft het bewolkt en perioden met regen. Pas in de (na)middag wordt het vanuit het westen vaker droog. Het wordt 12 graden bij een stevige zuidwestenwind.Ga je op pad? Hier vind je het overzicht van de werkzaamheden en files en de situatie op het spoor.Koning Willem-Alexander heeft zijn excuses aangeboden voor geweldsontsporingen in Indonesië tijdens de Indonesische onafhankelijkheidsstrijd tussen 1945 en 1949. Dat deed hij op de eerste dag van het staatsbezoek aan Indonesië.""Voor de geweldsontsporingen van Nederlandse zijde in die jaren wil ik hier nu, in navolging van eerdere uitspraken van mijn regering, mijn spijt uitspreken en excuses overbrengen"", zei de koning tijdens een toespraak. ""Dit doe ik in het volle besef dat de pijn en het verdriet van de getroffen families generaties lang voelbaar blijven.""Bekijk hier zijn toespraak:Ursula von der Leyen, de voorzitter van de Europese Commissie, heeft een goed gesprek gehad met president Erdogan van Turkije. Ze wil dat Turkije stopt met het doorlaten van vluchtelingen en dat het land zich houdt aan de afspraken die in 2016 zijn gemaakt bij de zogenoemde Turkije-deal.De Chinese president Xi Jinping is voor het eerst op bezoek in de stad Wuhan sinds het coronavirus daar in december opdook. Volgens correspondent Sjoerd den Daas wil China met het bezoek laten zien dat het de epidemie onder controle heeft.De Amerikaanse president Trump heeft aangekondigd dat bedrijven en mensen die in de VS worden getroffen door het coronavirus worden gecompenseerd. Later vandaag kondigt hij een pakket maatregelen aan om de Amerikaanse economie te ondersteunen, die is hard getroffen door de uitbraak.Zangeres Glennis Grace treedt samen met dj Afrojack op tijdens de finale van het Eurovisie Songfestival in Rotterdam. Dat maakte ze gisteren bekend in het televisieprogramma Op 1. De zangeres zal Afrojack ondersteunen bij een medley tijdens de pauze-act.Afrojack wilde heel graag met de zangeres samenwerken. En zij hoefde daar niet lang over na te denken. ""Ik wist nog niet eens wat ik moest doen. Ik heb meteen ja gezegd.""Het is bekend: tijdens het Eurovisie Songfestival 2020 zal @GlennisGrace naast Afrojack staan. Zij was de eerste met wie de DJ wilde samenwerken. Ze zullen optreden voor twee miljoen kijkers. Wat kunnen we verwachten van de acts van de Nederlandse artiesten?De organisatie koos voor Afrojack omdat de 'dance-scene' Nederlands grootste exportproduct op muziekgebied is. Naast Glennis Grace zal de dj ook begeleid worden door onder anderen een klassiek orkest en gospelzangers.Fijne dag!",Özet,"Gisteren, 07:00"
41,https://nos.nl/artikel/2326516-trump-kondigt-economische-maatregelen-aan-tegen-corona-uitbraak.html,"
    Trump kondigt economische maatregelen aan tegen corona-uitbraak 
  ","De Amerikaanse president Trump heeft aangekondigd dat bedrijven en mensen die in de VS worden getroffen door het coronavirus worden gecompenseerd. Op welke manier wilde hij tijdens de persconferentie nog niet zeggen.Later vandaag zal de president een pakket maatregelen aankondigen om de Amerikaanse economie te ondersteunen. Het Witte Huis zou onder meer denken aan betaald ziekteverlof voor werknemers in quarantaine. Gisteren gingen de aandelenbeurzen in de VS hard onderuit, in navolging van beurzen elders in de wereld.Vicepresident Pence zei dat het risico voor Amerikanen om besmet te raken met het virus laag blijft. De kans dat iemand ernstig ziek wordt is volgens hem ook klein.Aan het einde van de persconferentie vroegen journalisten aan Trump of hij is getest op het corona-virus. De president liep weg zonder te antwoorden. Later maakte het Witte Huis bekend dat hij niet is getest.Aanleiding voor de vraag van journalisten is dat een man die aanwezig was op een conferentie waar Trump ook was besmet bleek met het virus. Senator en oud-presidentskandidaat Ted Cruz had handen geschud met de man. Hij zit nu thuis in quarantaine, maar zegt geen symptomen van corona te vertonen.",Özet,"Gisteren, 04:17"
42,https://nos.nl/artikel/2326515-chinese-president-bezoekt-corona-epicentrum-wuhan-voor-het-eerst.html,"
    Chinese president bezoekt corona-epicentrum Wuhan voor het eerst
  ","De Chinese president Xi Jinping is voor het eerst op bezoek in de stad Wuhan sinds het coronavirus in december daar voor het eerst opdook. De miljoenenstad is nog altijd in quarantaine.Xi zal onder meer een bezoek brengen aan ziekenhuizen en daar spreken met onder anderen patiënten en personeel. Volgens correspondent Sjoerd den Daas wil Xi met het bezoek vooral laten zien dat China de epidemie onder controle heeft. Hij noemt het bezoek daarom een belangrijk signaal. Eerder liet premier Li Keqiang, die het coronacrisisteam aanstuurt, zich al wel zien in Wuhan.Een maand geleden inspecteerde de president in Peking plekken waar geprobeerd werd het virus te bestrijden. Het ging om een kort bezoek en het was toen zijn eerste openbare buitentrip sinds de corona-uitbraak.Vannacht hebben de Chinese autoriteiten bekendgemaakt dat het aantal mensen bij wie gisteren het coronavirus is vastgesteld, opnieuw lager is dan de dag ervoor.Gisteren kwamen er 19 gevallen bij terwijl het er zondag nog veertig waren; een van de laagste aantallen van de afgelopen weken. Het totale aantal ziektegevallen komt daarmee op 80.754. Het is de derde dag op rij dat er geen nieuwe lokale besmettingen zijn met het coronavirus buiten de provincie Hubei, het epicentrum van de virusuitbraak.Ook het aantal doden in China daalt. Zondag overleden 22 mensen aan het virus, gisteren waren het er 17. Alle nieuwe dodelijke slachtoffers kwamen uit Wuhan. In totaal zijn nu 3136 overleden in China.In Zuid-Korea zijn er 35 nieuwe gevallen van het virus bij gekomen; het laagste aantal in elf dagen tijd. In totaal zijn daar ruim 7500 mensen besmet.Mongolië heeft ondertussen zijn eerste corona-besmetting bekendgemaakt. Het gaat om een Fransman die in het Aziatische land werkt.Duizenden kilometers verderop in Marokko heeft de premier bekendgemaakt dat alle vluchten van en naar Italië worden gestaakt vanwege de corona-uitbraak daar. In Marokko is bij twee mensen het coronavirus geconstateerd.In de VS zijn de eerste passagiers van het cruiseschip Grand Princess van boord gehaald. Op het schip is bij 21 personen het coronavirus vastgesteld. Het schip lag voor de kust van San Francisco. De passagiers gaan in de haven van Oakland van boord. Zij worden verder in isolatie verzorgd.",Özet,"Gisteren, 03:32"
43,https://nos.nl/artikel/2326724-mannetjeswolf-vestigt-zich-mogelijk-in-drenthe.html,"
    Mannetjeswolf vestigt zich mogelijk in Drenthe
  ","Het lijkt erop dat een wolf zich aan het vestigen is in Drenthe. De afgelopen tijd zijn er in de provincie veel schapen gedood en uit dna-onderzoek is gebleken dat dezelfde wolf verantwoordelijk is. Er waren al wel vaker wolven in het gebied gezien, maar voor zover bekend was er nog geen wolf die telkens in hetzelfde gebied rondliep. Dat lijkt nu dus anders, blijkt uit cijfers die BIJ12 vandaag bekendmaakte. Die organisatie ondersteunt provincies bij de uitvoering van natuurbeleid.Sinds november 2019 worden er wolvensporen gevonden in het noorden van het land, van een specifieke wolf. Dat blijkt uit monsters die zijn genomen van drollen en doodgebeten schapen. Als de wolf zes maanden in hetzelfde territorium blijft, wordt gesproken van een gevestigd dier. In dit geval is het dier nog maar vier maanden in het gebied.Bijzonder is dat het om een mannetje gaat. Meestal zijn het vrouwtjes die zich als eerste in een nieuw leefgebied vestigen.
      We zijn met name geïnteresseerd in drollen. 
    Glenn Lelieveld van de Zoogdiervereniging laat aan RTV Drenthe weten dat het onderzoek naar de wolf in Drenthe geïntensiveerd wordt. ""We hebben de aanwezigheid van een vrouwtje nog niet kunnen aantonen. We willen het verhaal volledig krijgen. We gaan uitgebreider sporenonderzoek doen en plaatsen meer camera's."" Hulp bij het sporenonderzoek is welkom. ""We zijn met name geïnteresseerd in drollen. Het zijn echt grote drollen, groter dan een hondendrol, en ze bevatten veel haar en ook wel stukjes bot. Foto's daarvan kunnen naar Wolven in Nederland gestuurd worden.""Drenthe zou de derde plek in Nederland zijn waar de wolf zich heeft gevestigd. Op de Noord-Veluwe leeft een wolvenpaar met welpen en op de Midden-Veluwe zit een wolvin in haar eentje.Geregeld worden schapen door wolven doodgebeten. Een schapenhouder krijgt een schadevergoeding voor elk dier dat bewezen is gedood door een wolf. Wolvendeskundigen zeggen dat de meeste aanvallen op schapen worden gedaan door zwervende wolven. Die hebben weinig tijd voor de jacht en kiezen voor de gemakkelijkste prooi. Territoriale wolven eten vooral wilde dieren uit hun leefgebied.De eerste wolf in Nederland werd gezien in maart 2015. Vier dagen lang liep het dier door Noord-Nederland. Het was de eerste keer in 150 jaar dat er een wolf werd gezien in het land.",Özet,"Vandaag, 16:02"
44,https://nos.nl/artikel/2326706-openingsfeest-limburgs-carnaval-na-twintig-jaar-niet-meer-in-maastricht.html,"
    Openingsfeest Limburgs carnaval na twintig jaar niet meer in Maastricht
  ","Twintig jaar lang was het vaste prik op 11 november: de opening van het Limburgse carnavalsseizoen in Maastricht. Maar daar komt verandering in. De '11devande11de' vertrekt uit de provinciehoofdstad omdat het evenement niet op het Vrijthof kan worden gehouden.Voorheen was het feest altijd op dat plein, maar vorig jaar verplaatste de 11devande11de naar evenementen- en congreshal MECC. Het Vrijthof kon de grote bezoekersaantallen niet aan. De jaren ervoor konden talloze laatkomers er niet meer bij omdat het plein al vroeg vol was.Het gratis evenement vormt de officiële start van het carnavalsseizoen in Limburg. De Sjeng Kraft Kompenei is de organisator. Bij de viering traden de afgelopen jaren tal van artiesten op.Veel carnavalsvierders baalden dat het evenement verplaatst werd. Ze zeiden dat het bij de 11devande11de hoort dat het feest in de buitenlucht is. Uiteindelijk viel het aantal bezoekers in de congreshal ook tegen. Volgens de organisatie is er financieel verlies geleden. Daarom werd gehoopt dat dit jaar de 11devande11de toch weer op het Vrijthof gehouden zou kunnen worden.Maar dat gaat niet lukken. Op het plein mogen jaarlijks op maar zestig dagen evenementen worden gehouden. Wie iets wilde organiseren, kon zich tot september aanmelden. De Sjeng Kraft Kompenei was te laat.Er is wel een motie ingediend om een uitzondering te maken voor het openingsfeest. Hoewel er nog over het plan gestemd moet worden, is nu al duidelijk dat te weinig partijen de motie steunen. ""En dus gaat de 11devande11de definitief uit Maastricht vertrekken"", zegt Marcel van Eeghem van de Sjeng Kraft Kompenei tegen 1Limburg.Er zijn ook voorstellen gedaan voor andere locaties in Maastricht om de 11devande11de te houden, maar die ideeën zijn door de organisatie afgewezen. ""We willen wel een centrale plek in de stad"", zegt Van Eeghem. ""Het is jammer dat het feest niet meer in Maastricht is, maar een nieuwe locatie biedt nieuwe mogelijkheden.""Er worden gesprekken gevoerd over waar het openingsfeest nu moet worden gehouden. ""Die gesprekken zijn positief"", zegt Van Eeghem. ""Er is een aantal steden dat ons heel graag welkom heet."" Sittard-Geleen, Roermond, Venlo, Landgraaf, Weert en Heerlen zijn in de running als gastheer.Het is volgens de Sjeng Kraft Kompenei de bedoeling dat er een overeenkomst voor meerdere jaren wordt gesloten. ""We hopen binnen enkele weken de definitieve stad bekend te kunnen maken waar de 11devande11de zich de komende jaren gaat presenteren.""",Özet,"Vandaag, 13:28"
45,https://nos.nl/artikel/2326685-groot-dancefeest-voor-duizenden-mindervaliden-georganiseerd-in-amsterdam.html,"
    Groot dancefeest voor duizenden mindervaliden georganiseerd in Amsterdam
  ","Speciaal voor mindervaliden wordt er een groot dancefeest georganiseerd in concertzaal AFAS Live in Amsterdam. Het initiatief komt van Ricardo Acari, alias dj Cripple-X, die het uitgaansleven voor iedereen toegankelijk wil maken.Voor het feest, dat op 13 september moet plaatsvinden, worden aanpassingen gedaan in de concertzaal. Zo moet het hele pand rolstoeltoegankelijk zijn en mogen er een stuk minder prikkels zijn. Een stroboscoop is bijvoorbeeld niet geschikt voor feestgangers met epilepsie, en een rookmachine kan valpartijen veroorzaken.""Als je dat niet doet, zou je een heel grote groep uitsluiten. En dat is juist wat we niet willen"", zegt Acari. De 44-jarige dj uit Purmerend is spastisch en houdt erg van muziek en uitgaan. Hij organiseert regelmatig feesten voor mensen met een beperking. Dit wordt de grootste editie van Disco Zonder Drempels tot nu toe.Acari kreeg hulp uit onverwachte hoeken, vertelt hij. Hier tekent hij zijn contract:Voor het feest zamelde hij 40.000 euro in bij sponsoren. Het contract is gisteren getekend. ""Ik kreeg hulp uit heel veel hoeken"", zegt Acari. Hij mikt op 2000 tot 3000 bezoekers, schrijft AT5. ""Het moet niet te druk worden want dan worden mensen met een beperking makkelijk onder de voet gelopen"", zegt Acari. Volgens hem gebeurt dat vaak op reguliere feesten.Deze zomer vond het FrankLin Festival in Soest plaats, dat speciaal bedoeld was voor mensen met een verstandelijke beperking. Dancefestival Milkshake in Amsterdam gaf deze zomer een speciaal feest voor lichamelijk en verstandelijk beperkten.""Maar dat is lang niet genoeg"", zegt Acari. ""De samenleving is nog niet inclusief genoeg en er zijn te weinig feesten voor mindervaliden."" Hij hoopt dan ook dat zijn feest een jaarlijks terugkerend evenement wordt.Onder anderen DJ Jean staat in de line-up, en het festival biedt ook een podium aan artiesten met een beperking. Dj Cripple-X staat zelf in de hoofdprogrammering. ""En in het voorprogramma staan alleen maar artiesten met een lichamelijke of verstandelijke beperking.""",Özet,"Vandaag, 10:46"
46,https://nos.nl/artikel/2326680-acht-stadsbussen-met-passagiers-aan-boord-bekogeld-in-eindhoven.html,"
    Acht stadsbussen met passagiers aan boord bekogeld in Eindhoven
  ","In korte tijd zijn gisteravond acht stadsbussen bekogeld in Eindhoven. Van alle bussen sneuvelden ramen. Er is niemand gewond geraakt.In alle bussen zaten passagiers. Die zijn, net als de chauffeurs, erg geschrokken. De directeur van busbedrijf Hermes noemt de actie ""idioot"". ""Dit is buiten alle proporties. Als je ziet wat voor ravage een gebroken ruit aanricht binnen in een bus, is het een wonder dat er hier geen gewonden zijn gevallen"", zegt Juul van Hout tegen Omroep Brabant.Het bedrijf heeft melding gemaakt bij de politie. Het is niet duidelijk waarmee de bussen zijn bekogeld. Ook is niet bekend waarom de bussen zijn bekogeld. ""We houden op dit moment alle opties open"", zegt een woordvoerder van de politie.Na de incidenten heeft het busbedrijf alle stadsbussen van de weg gehaald. Het ging om ongeveer dertig bussen. De streekbussen in de regio bleven wel rijden.",Özet,"Vandaag, 10:02"
47,https://nos.nl/artikel/2326676-twee-verdiepingen-van-erasmus-mc-tijdelijk-ontruimd-vanwege-rook.html,"
    Twee verdiepingen van Erasmus MC tijdelijk ontruimd vanwege rook 
  ","Het Erasmus MC in Rotterdam is vanochtend deels ontruimd vanwege rookontwikkeling in de kelder. De rook was afkomstig van slijpwerkzaamheden.Twee verdiepingen zijn tijdelijk ontruimd, daar hing veel rook. De etages zijn geventileerd door de hulpdiensten, meldt Rijnmond.De brandweer heeft de kelder onderzocht, maar trof geen brandhaard aan. Het is niet bekend of de slijpwerkzaamheden kunnen worden hervat.",Özet,"Vandaag, 08:29"
48,https://nos.nl/artikel/2326642-twee-gewonden-bij-schietpartij-in-utrecht-vier-verdachten-opgepakt.html,"
    Twee gewonden bij schietpartij in Utrecht, vier verdachten opgepakt
  ","Bij een schietpartij in Utrecht zijn vanavond twee mensen gewond geraakt. Vier verdachten zijn opgepakt.De schietpartij was rond tien uur 's avonds in een kantoorwijk ten zuiden van Transwijk. Een getuige zegt tegen RTV Utrecht dat hij ""meerdere schoten hoorde, ruim tien"". Een traumahelikopter en een ambulance kwamen hulp verlenen. De slachtoffers zijn volgens de politie weer aanspreekbaar.De reden van de schietpartij is nog onduidelijk. De vier verdachten zijn naar het politiebureau gebracht en worden daar verhoord.",Özet,"Gisteren, 23:02"
49,https://nos.nl/artikel/2326632-dit-is-de-nieuwe-bibliotheek-in-het-oude-postkantoor-in-utrecht.html,"
    Dit is de nieuwe bibliotheek in het oude postkantoor in Utrecht
  ","Na bijna twee jaar verbouwen is-ie vrijdag klaar: de nieuwe bibliotheek van Utrecht in het voormalig postkantoor aan de Neude. Vrijdag gaat het pand open voor publiek, vandaag mocht de pers rondkijken.""Je kwam hier vroeger voor je postzegel en dat was heel imponerend"", vertelt medewerker Corien van Moorsel in de enorme hal aan RTV Utrecht. ""Maar nu is het een bibliotheek."" Aan de grote hal van het voormalig postkantoor is weinig veranderd. Aan de zijkanten staan nu boeken. Waar vroeger de loketten van het postkantoor stonden, staan nu tijdschriften in rekken.Op de eerste etage van het pand vind je de jeugdafdeling. Het grote beeld van Nijntje is meeverhuisd van de vorige locatie aan de Oudegracht. ""Tot grote vreugde van de kinderen"", zegt Van Moorsel.In het hele pand zijn nog mensen aan het werk om alles op tijd af te krijgen. Vrijdag wordt de bibliotheek door prinses Laurentien geopend. ""Ik hoop dat de Utrechters massaal komen kijken naar hoe het eruitziet"", zegt directeur Ton van Vlimmeren. ""En dat het een goed-gebruikte plek wordt. Daarvoor maken we het.""",Özet,"Gisteren, 22:13"
50,https://nos.nl/artikel/2326631-vrachtauto-tot-de-nok-toe-gevuld-met-gestolen-fietsen-drietal-aangehouden.html,"
    Vrachtauto tot de nok toe gevuld met gestolen fietsen, drietal aangehouden
  ","De politie heeft vanmiddag in Duiven drie mannen aangehouden op verdenking van het stelen van tientallen fietsen. Ze reden in een vrachtauto, die tot het dak was gevuld met gestolen fietsen.De politie hoorde van getuigen dat de mannen fietsen in de vrachtauto aan het laden waren. De fietsen waren volgens Omroep Gelderland kort daarvoor weggenomen uit een loods. De wagen werd op de Geograaf staande gehouden. Hoeveel fietsen er precies zijn gestolen, kan de politie nog niet zeggen.De verdachten zijn 33, 36 en 51 jaar en komen uit Drunen, Oss en Rotterdam.",Özet,"Gisteren, 22:10"
51,https://nos.nl/artikel/2326595-toren-ingestort-bij-militair-terrein-den-bosch-meerdere-gewonden.html,"
    Toren ingestort bij militair terrein Den Bosch, meerdere gewonden
  ","Op het militaire oefenterrein in Den Bosch is vanmiddag een stalen toren ingestort. Daarbij zijn zeker twee militairen gewond geraakt.Het materiaal van de toren kwam rond drie uur op de militairen terecht, schrijft Omroep Brabant. Drie ambulances, een traumahelikopter en de brandweer kwamen hulp verlenen.Waardoor de toren is ingestort, is nog onbekend. De marechaussee start samen met de arbeidsinspectie een onderzoek naar het voorval.",Özet,"Gisteren, 17:15"
52,https://nos.nl/artikel/2326559-kerncentrale-borssele-blijft-mogelijk-langer-open.html,"
    Kerncentrale Borssele blijft mogelijk langer open
  ","Zeeland wil de kerncentrale in Borssele langer openhouden. De centrale zou in 2033 sluiten, maar moet volgens de provincie ook daarna open blijven om aan de klimaatdoelstellingen te voldoen.Het is een van de maatregelen uit de Regionale Energie Strategie (RES), die Zeeland vanochtend heeft gepresenteerd.Borssele wekt volgens de provincie 3 procent van de elektriciteit op die jaarlijks in Nederland wordt verbruikt, zonder daarbij CO2 uit te stoten. Zeeland wil onderzoeken wat er voor nodig is om de centrale langer open te houden en wat daarvan de risico's zijn.Voor de uitvoering van het Klimaatakkoord is Nederland in 30 energieregio's verdeeld. Die moeten allemaal uiterlijk in juni een RES hebben opgesteld. Amsterdam was vorige maand de eerste gemeente die een plan presenteerde.Het zou niet de eerste keer zijn dat sluiting van de centrale wordt uitgesteld. In 1994 besloot het kabinet-Kok dat de kerncentrale uiterlijk in 2004 dicht moest, maar dat besluit werd in 2000 vernietigd. In 2006 besloot het kabinet-Balkenende II dat de centrale tot 2033 open moest blijven om de doelstellingen uit het Kyoto-verdrag te halen.Naast het openhouden van de kerncentrale wil Zeeland de klimaatdoelstellingen halen door huizen beter te isoleren en meer zonnepanelen op daken te laten plaatsen. Ook wil de provincie de capaciteit van het elektriciteitsnet de komende tien jaar meer dan verdubbelden.Volgens Omroep Zeeland hoeven er geen nieuwe plekken voor windmolens aangewezen te worden. Alle maatregelen moeten ertoe leiden dat Zeeland in 2030 49 procent minder CO2 uitstoot.",Özet,"Gisteren, 14:34"
53,https://nos.nl/artikel/2326556-moeilijke-tijden-voor-zeeuwse-mosselkwekers-faillissementen-dreigen.html,"
    Moeilijke tijden voor Zeeuwse mosselkwekers, faillissementen dreigen
  ","Verschillende mosselkwekers in Zeeland staat het water aan de lippen. De sector heeft een aantal slechte jaren achter de rug en de voortekenen voor dit jaar zijn ook niet goed. Als dit jaar weer tegenvalt, dan gaan er mogelijk vijf bedrijven failliet, zegt Addy Risseeuw van de Producentenorganisatie Mossel.Schuimalg op de Oosterschelde, de stormen van de afgelopen weken en lage prijzen voor mosselen vormen een verklaring voor de malaise. Afgelopen jaar gingen veel mosselen verloren door verstikking door schuimalg.Mosselkweker Jos Steketee zei tegen Omroep Zeeland dat de schuimalg ook bij hem grote gevolgen heeft gehad: ""Wij hebben als bedrijf 75 procent van onze voorraad verloren door alg. Dat waren mosselen van het afgelopen seizoen maar ook mosselbroed voor de toekomst. De cyclus van een mossel is twee jaar, dus daar hebben we veel last van.""""We hebben signalen dat er aantal bedrijven zijn die het financieel lastig hebben"", zegt Addy Risseeuw. Precieze aantallen kan hij niet noemen maar het zijn er meer dan vijf. In Zeeland zijn 89 mosselkwekers actief, die in handen zijn van ongeveer zestig eigenaren.Risseeuw hoopt dat dit jaar de groei en de kwaliteit van de mosselen beter zullen zijn dan afgelopen jaar waardoor de prijzen ook weer hoger uitpakken. Mosselkweker Steketee valt hem bij: ""Ik ken behoorlijk wat kwekers die in zwaar weer zitten en daarom hoop ik dat er snel een omslag komt.""Volgens Risseeuw moet er ook naar andere oplossingen worden gekeken. ""Samenwerking tussen de kwekers leidt tot meer efficiency en kostenbesparing. Wat je ook steeds vaker ziet is meer samenwerking tussen de groepen kwekers en de handel.""",Özet,"Gisteren, 12:47"
54,https://nos.nl/artikel/2326496-historische-dieseltrein-van-sloop-gered-kans-konden-we-niet-laten-lopen.html,"
    Historische dieseltrein van sloop gered: ""Kans konden we niet laten lopen""
  ","Hij is groen van de aanslag, beklad met graffiti en de ramen zijn kapot én toch is de trein de Blauwe Engel 180 voor een aantal inwoners van Hengelo nog heel waardevol. In 1954 werd het toestel in gebruik genomen, nu zou hij worden gesloopt. Maar daar stak een groep vrijwilligers een stokje voor.Zij gaan de trein de komende tijd opknappen. In de jaren 50 werd hij gebouwd om de stoomtrein op de lokale spoorwegen te vervangen, meldt RTV Oost. De weinig rendabele spoorlijnen in de dunbevolkte delen van het land waren te duur om te elektrificeren en dus bood de dieseltrein uitkomst.De vrijwilligers weten nog dat de trein in Twente reed. In 2001 was dat voor het laatst. ""Het is echt een mooi treinstel geweest in een mooie lichtblauwe kleur met een heel licht dak"", zegt Jurriaan Knol. Hij is een van de mensen die mee gaan werken aan de renovatie van het toestel.Inmiddels is van de mooie blauwe kleur dus niet veel meer over. Het opknappen van de trein gaat veel tijd kosten. ""Het is een hele operatie, maar het is een kans die we echt niet konden laten lopen"", zegt Knol.Sinds 2003 stond de trein in Haarlem. Daar zou hij worden opgeknapt, maar vandalen vernielden de trein dusdanig dat er nooit meer aan de opknapbeurt is begonnen.Gisteren kwam het ding met een speciaal konvooi over de weg aan in Hengelo. De komende tijd wordt de trein schoongespoten, komen er nieuwe ramen in en hij krijgt een complete verfbeurt. ""We willen de trein weer zijn oude originele blauwe kleur geven waar iedereen hem van kent"", aldus Knol.Over een maand moet de opknapbeurt klaar zijn. Dan komt de trein aan het einde van de fietsspoorbaan in Twekkelo te staan. Bij spoorfietsen rijdt een groep mensen met een soort fiets over een spoor heen dat niet meer wordt gebruikt.De trein die nu wordt opgeknapt moet een soort wachtruimte worden. Mogelijk wordt het toestel later helemaal gerenoveerd, zodat hij ook weer kan gaan rijden.",Özet,"Maandag, 20:17"
55,https://nos.nl/artikel/2326493-rijdende-trein-in-buurt-van-bilthoven-bekogeld.html,"
    Rijdende trein in buurt van Bilthoven bekogeld
  ","In de buurt van Bilthoven is gisteren een rijdende trein bekogeld die vanuit Amersfoort was vertrokken. Er is niemand gewond geraakt.Rond 17.15 uur werd bekend dat de trein, die onderweg was naar Utrecht, was geraakt. Waarmee is niet duidelijk. Er is aangifte gedaan en de politie doet onderzoek.Er is schade aan de trein, laat een woordvoerder van de NS weten. Op een foto is te zien dat een raam gebarsten is en dat er een groot gat in zit.Het AD sprak met iemand die vlak bij dat raam zat. ""Het was echt schrikken. Ik denk dat het om een kogel ging uit een luchtbuks. Ik zat er vlakbij. Dat had dus verkeerd kunnen aflopen.""",Özet,"Maandag, 19:54"
56,https://nos.nl/artikel/2326467-celstraffen-tot-15-jaar-voor-handlangers-moord-spyshopmedewerker.html,"
    Celstraffen tot 15 jaar voor handlangers moord spyshopmedewerker
  ","De rechtbank heeft twee mannen veroordeeld tot vijftien en dertien jaar celstraf voor betrokkenheid bij de moord op een medewerker van een spyshop uit Nieuwegein. Het slachtoffer, Ronald Bakker, werd in zijn auto vlak bij zijn woning in Huizen doodgeschoten.Volgens de aanklager was de liquidatie van Bakker ""een boodschap"" vanuit de misdaadorganisatie van Ridouan Taghi dat meewerken met de politie met de dood wordt bekocht. Bakker zou met de politie hebben gepraat over volgapparatuur voor Ridouan Taghi. Mede daardoor zou de politie een wapenopslagplaats in Nieuwegein hebben ontdekt en informatie hebben gekregen over een organisatie die zich bezighield met huurmoorden.De rechtbank acht bewezen dat de twee veroordeelde mannen Bakker tot vlak voor zijn dood in de gaten hielden als spotter, schrijft RTV Utrecht. Op die manier leverden ze een wezenlijke bijdrage aan de liquidatie. Uit berichten van de verdachten maakt de rechter op dat de twee ""met plezier"" hebben meegewerkt aan de moord.Ridouan Taghi zelf moet zich in het grote liquidatieproces Marengo, dat draait om een reeks liquidaties en pogingen daartoe, verantwoorden voor de moord op Bakker.",Özet,"Maandag, 17:14"
57,https://nos.nl/artikel/2326461-alberto-stegeman-moet-boete-betalen-voor-nepbom-op-kazerneterrein.html,"
    Alberto Stegeman moet boete betalen voor nepbom op kazerneterrein
  ","Journalist Alberto Stegeman moet een boete van 2000 euro betalen voor het achterlaten van een nepbom op een defensieterrein in Oldebroek. Stegeman legde de nepbom in 2018 neer om aan te tonen dat de beveiliging bij legerbases tekortschiet. Hij was aan het werk voor zijn SBS-programma Undercover in Nederland. De journalist was destijds vermomd als oudere man en droeg geen zichtbare toegangspas. Nadat hij op het terrein had rondgelopen, liet hij een koffer met daarin de nepbom achter in de eetzaal.Toen omstanders de koffer ontdekten, werd de ruimte om het pakket afgezet en de eetzaal ontruimd. Onder meer de EOD moest worden ingeschakeld om de koffer te inspecteren.Volgens Stegeman stelde de inhoud van de koffer niet veel voor en was het meer een ""Bassie-en-Adriaan-knutselwerk"". Hij zei dat heel snel duidelijk had moeten zijn dat het explosief niet echt was.Volgens de rechtbank was dat niet op het eerste gezicht te zien. Stegeman wilde anderen doen geloven dat de bom kon ontploffen, zegt de rechter. ""Om zijn doel te kunnen bereiken was het immers nodig dat er voldoende serieuze dreiging zou ontstaan en dat heeft Stegeman bereikt door de koffer met de betreffende inhoud onbeheerd achter te laten.""Stegeman verklaarde dat hij het terrein op was gegaan vanuit de journalistieke exceptie, meldt Omroep Gelderland. Volgens zijn advocaat is de zaak van belang voor alle onderzoeksjournalisten, omdat journalisten zonder vrees voor vervolging misstanden moeten kunnen onderzoeken.Volgens de rechtbank is dat in deze zaak echter niet aan de orde, omdat de programmamaker niet over concrete informatie beschikte om te kunnen spreken over een misstand die hij aan de orde kon stellen.Het Openbaar Ministerie had een taakstraf geëist van 120 uur, waarvan 40 voorwaardelijk. Omdat Stegeman handelde vanuit een journalistieke gedachte, moet hij alleen een boete betalen.Stegeman heeft laten weten in hoger beroep te gaan tegen de uitspraak. Hij vindt dat hij als journalist een ""ernstige misstand"" heeft blootgelegd; namelijk dat je makkelijk naar binnen kunt en dat ook de beveiliging op het terrein niet goed is. ",Özet,"Maandag, 15:45"
58,https://nos.nl/artikel/2326455-veel-leraren-noord-brabant-thuis-ouders-worstelen-met-kinderopvang.html,"
    Veel leraren Noord-Brabant thuis, ouders worstelen met kinderopvang
  ","Scholen en ouders in Noord-Brabant proberen uit alle macht oplossingen te vinden om kinderen op te vangen die niet naar school kunnen. De waarschuwing van het RIVM dat mensen in Brabant met verkoudheidsklachten thuis moeten blijven, leidt in het onderwijs tot veel problemen.Zo meldt Ons Middelbaar Onderwijs, een scholenkoepel met tientallen middelbare scholen in Brabant, dat vandaag ruim 8 procent van de ruim 7000 medewerkers afwezig was.Duizenden basisschoolkinderen zitten noodgedwongen thuis, de meeste in de regio Eindhoven, ruim 4100, blijkt uit een inventarisatie van Omroep Brabant. In Tilburg en omgeving zitten meer dan 2800 leerlingen thuis, in Breda 700 en in Den Bosch 1025.De waarschuwing blijft van kracht tot de resultaten bekend zijn van de steekproef onder ziekenhuispersoneel met klachten. Die moeten duidelijkheid scheppen over de verspreiding van het virus in de provincie. Het RIVM verwacht die resultaten ""snel"".Op een basisschool in Geldrop is een leerkracht besmet. De vrouw was op vakantie geweest in een risicogebied. Deze school, de Ganzenbloem, heeft besloten de hele week dicht te blijven. Er zijn te weinig leerkrachten en leerlingen om de school open te houden. Dat heeft de school besloten in overleg met de onderwijsinspectie.Complimenten aan alle #Brabanders die nuchter blijven en hun verantwoordelijkheid nemen door bij #verkoudheid, #hoesten OF #koorts thuis te blijven. Samen beschermen we de mensen om ons heen. Check https://t.co/jtYnGHgf7W voor meer informatie. #coronavirusOp de meeste Brabantse basisscholen zijn leraren thuisgebleven. In veel gevallen zijn ze niet ziek, maar is het uit voorzorg, omdat ze een beetje verkouden zijn. Het aantal groepen of klassen dat niet naar school kan, loopt sterk uiteen. Er zijn gevallen bekend waar meer dan de helft van de groepen niet naar school kan, andere scholen melden uitval van een tot drie groepen.Invalpools bieden meestal geen uitkomst. Vanwege het lerarentekort zijn er sowieso al moeilijk invalkrachten te vinden. Sommige scholen kiezen ervoor om groepen op te delen en te verspreiden over andere klassen, maar andere willen juist niet te veel kinderen dicht bij elkaar zetten.Na een oproep van Omroep Brabant meldden honderden ouders met kinderen op de basisschool dat hun kinderen niet naar school kunnen. Voor sommigen is dat geen probleem, omdat ze een vrije dag hebben, thuis werken of een goed netwerk hebben voor opvang. Anderen moeten vrij nemen. Op de kinderopvang is meestal geen plek meer.Andersom zijn er ook klassen leeg omdat ouders hun kind uit voorzorg thuishouden.Een ouder van een leerling van de Hofstee in Etten-Leur heeft de school voorgesteld om als ouders de kinderen op school op te vangen. ""Ik kan me voorstellen dat er best meer ouders zijn zoals wij die een dagdeel voor de kinderen op school willen zorgen zodat er geen oppas hoeft te worden geregeld. Maar dat mag niet in verband met de verzekering en regelgeving. En je moet ook een diploma hebben.""Ook middelbare scholen roepen hun leraren en leerlingen op om thuis te blijven als ze verkouden zijn. Op de meeste middelbare scholen worden geen leerlingen naar huis gestuurd, maar er kunnen wel lessen uitvallen.Een kwart van de leerlingen van het Odulphuslyceum in Tilburg heeft zich ziek gemeld. Niet duidelijk is wie echt ziek is en wie uit voorzorg thuisblijft. Van de 142 medewerkers zitten er 24 thuis. Vorige week bleek dat twee leerlingen met het virus zijn besmet. Morgen is er een studiedag, er zijn geen lessen. Daarna begint de proefwerkweek, die gaat gewoon door, zegt de rector.Op een middelbare school in Breda, het Graaf Engelbrecht College, is een medewerker besmet met het coronavirus. Dat is gisteren officieel vastgesteld. Hij was al sinds woensdag thuis, omdat hij in contact was geweest met een besmet persoon. Tien docenten hebben lichte klachten en zijn uit voorzorg thuis.",Özet,"Maandag, 14:27"
59,https://nos.nl/artikel/2326454-brandweer-nog-uren-bezig-met-nablussen-van-grote-brand-in-opslag-marum.html,"
    Brandweer nog uren bezig met nablussen van grote brand in opslag Marum
  ","In een grote opslag voor kunststof pallets in Marum is vanochtend een grote brand uitgebroken. Het vuur is overgeslagen naar meerdere panden. De brand is inmiddels onder controle. De brandweer is vermoedelijk nog wel uren bezig met blussen.Bij de brand kwam veel rook vrij. De publieke belangstelling bleek op den duur zo groot, dat de brandweer mensen sommeerde om op afstand te blijven. Rond 13.15 uur werd een NL-Alert verstuurd. Omwonenden werd geadviseerd ramen en deuren te sluiten.Het eerste pand dat in brand stond is een van de twee panden van Swieringa Kunststof, meldt RTV Noord. Het bedrijf maakt zelf geen pallets, maar maakt kunststof pallets schoon. Achter het pand staat een opslagplaats voor caravans.Brandweerkorpsen uit de hele regio hielpen vandaag met blussen. Tussen Marum en Leek zijn brokstukken gevonden van de brand. Wie iets vindt, kan de spullen morgen inleveren. Er komt een inzamelpunt voor. Gedupeerde ondernemers en bewoners kunnen morgen voor afhandeling van de schade terecht bij een mobiele 'unit' van Salvage op de gemeentewerf in Marum.De rook die vrijkwam, was vanmiddag goed te zien vanaf de A7, meldt Omrop Fryslân. Om de hulpdiensten vrij baan te geven, werden de opritten ter hoogte van Marum tijdelijk afgesloten.",Özet,"Maandag, 14:06"
60,https://nos.nl/artikel/2326441-drie-jaar-cel-geeist-voor-poging-tot-doodslag-op-agent-in-larens-cafe.html,"
    Drie jaar cel geëist voor poging tot doodslag op agent in Larens café
  ","Het Openbaar Ministerie heeft drie jaar cel geëist, waarvan één jaar voorwaardelijk, tegen een 19-jarige man. Hij wordt verdacht van poging tot doodslag op een agent, vorig jaar december in een café in Laren.Het ging die avond mis toen twee dronken mannen na sluiting van een schaatsbaan aan de overkant de kroeg probeerden binnen te komen. Ze werden geweigerd door de beveiliger, maar mochten wel even naar de wc. Daarna probeerden ze alsnog een drankje te krijgen. De barman vroeg hun daarop te vertrekken.Dat weigerden de mannen en ze gaven de barman een klap. Het personeel van de kroeg schakelde vervolgens de politie in. Toen die arriveerde, werden agenten door de dronken mannen belaagd. Ze werden bekogeld met glazen en een agent raakte gewond. Daarop schoot een andere agent een van de mannen neer.De gewonde agent en de verdachte zijn daarna behandeld in het ziekenhuis. De twee mannen van 19 en 47 jaar uit Marknesse zijn meteen opgepakt. Later hield de politie nog een derde verdachte aan, een 15-jarige jongen.Volgens de officier van justitie is de 19-jarige man schuldig aan poging tot doodslag omdat op beelden te zien is hoe hij de agent met kracht op zijn hoofd slaat en trapt. Bovendien heeft de verdachte jarenlang op kickboksen gezeten en ""door de manier waarop hij trapt lijkt hij deze kennis ook te gebruiken"", aldus de aanklager.De agent is nog niet hersteld en kampt met blijvende gehoorschade, meldt Omroep Flevoland.De verdachte heeft gezegd dat hij zich niets van de gebeurtenis herinnert. Hij zegt zich te schamen en staat open voor hulp. Het OM vindt het gebrek aan herinnering niet geloofwaardig. De man heeft nog een blanco strafblad.Naar aanleiding van het incident werd de horecagelegenheid bij de ijsbaan tijdelijk gesloten. Ook kwam er tijdelijk extra beveiliging bij de kroeg. De eigenaar van het café zegt dat hij vaker last heeft van agressieve, dronken gasten.",Özet,"Maandag, 12:48"
61,https://nos.nl/artikel/2326437-spullen-daklozen-rotterdam-west-twee-keer-in-brand-gestoken.html,"
    Spullen daklozen Rotterdam-West twee keer in brand gestoken
  ","In een paar weken tijd zijn de spullen van twee daklozen in Rotterdam-West twee keer in brand gestoken. De daklozen sliepen onder een brug in de buurt van het Sparta-stadion.Enkele weken geleden werden de twee voor het eerst getroffen en dit weekend was het weer raak. ""Deze mensen hadden weer een en ander verzameld en zojuist horen we van collega's dat die spullen weer in brand zijn gestoken"", schrijft een agent op Facebook.Volgens de agent zijn hulpverleners al langere tijd bezig om een oplossing voor deze mensen te zoeken. ""Maar dat heeft tijd nodig. En tot die tijd moeten ze iets hebben."" De wijkagenten spreken van een ""trieste, asociale zaak"".De politie kreeg tientallen reacties, meldt Rijnmond. Veel mensen bieden hulp aan. ""Met dank aan een aantal gevers hebben de twee weer wat spullen en is er ook weer wat te eten en drinken"", schrijft Van Wingerden.Het is niet duidelijk wie de daklozen zijn en hoe ze in deze situatie zijn gekomen. Volgens de agenten zijn ze nog op zoek naar een tijdelijke veilige plek totdat er een passende oplossing is gevonden. Er zijn nog geen verdachten gearresteerd.",Özet,"Maandag, 12:08"
62,https://nos.nl/artikel/2326356-veerponten-maas-en-ijssel-uit-de-vaart-wegens-hoogwater.html,"
    Veerponten Maas en IJssel uit de vaart wegens hoogwater
  ","Vanwege hoge waterstanden zijn veerponten over de Maas en IJssel dit weekend uit de vaart gehaald. De stoepen staan in veel gevallen onder water waardoor de pont niet aan kan leggen. Ook leidt de hoge waterstand tot een sterke stroming.Langs de Maas zijn de veerponten bij Baarlo, Kessel, Lottum, Arcen en Berg aan de Maas stilgelegd. Eerder deze week werden ook al de veerponten tussen Berg aan de Maas en het Belgische Meeswijk en Broekhuizen en Arcen uit de vaart gehaald vanwege de hoge waterstand, meldt 1Limburg.In Noord-Brabant ligt de veerdienst bij Cuijk stil. De pont tussen Lith en Alphen aan de Maas neemt geen zwaar verkeer als tractoren en vrachtwagens mee. Ook de veerponten over de IJssel bij Olst, Wije en Dieren varen niet.Omdat er in februari veel regen is gevallen is de waterstand in de Maas, Rijn en IJssel hoger dan normaal, meldt Rijkswaterstaat. Later deze week gaan naar verwachting nog meer veerponten uit de vaart, ook over de Rijn en de Waal.Sinds vandaag is ook het stuw- en sluiscomplex in de Nederrijn bij Driel vanwege het hoge water gestremd. Die stremming duurt zeker zeven dagen.",Özet,"Zondag, 18:59"
63,https://nos.nl/artikel/2326345-kamp-amersfoort-staat-stil-bij-executie-verzetsmannen-puur-uit-wraak-vermoord.html,"
    Kamp Amersfoort staat stil bij executie verzetsmannen: ""Puur uit wraak vermoord""
  ","In Kamp Amersfoort zijn vandaag de 49 slachtoffers herdacht die 75 jaar geleden als Duitse vergeldingsactie zijn gefusilleerd. Het is de eerste keer dat deze slachtoffers zijn herdacht.Op 8 maart 1945, nog geen twee maanden voor de bevrijding, werden de mannen door de Duitse bezetters geëxecuteerd als wraak voor de aanslag bij de Woeste Hoeve, waarbij Hanns Rauter, de hoogste SS'er in Nederland, een dag eerder zwaargewond was geraakt. De slachtoffers waren opgesloten in het kamp omdat ze op een lijst stonden van mensen die konden worden geëxecuteerd als represaille voor verzetsacties.Ook op andere plaatsen werden mensen om het leven gebracht, onder wie 117 bij De Woeste Hoeve. In totaal vielen er 263 slachtoffers. Daarmee was het de grootste massa-executie tijdens de Tweede Wereldoorlog in Nederland. Hanns Albin Rauter overleefde de aanslag en werd na de oorlog ter dood veroordeeld en geëxecuteerd.Bij de herdenking werden de namen van de slachtoffers voorgelezen:Zo'n 300 nabestaanden liepen samen naar de plek waar hun vader, opa of broer de dood vond. Ze zochten een plek rond het monument dat in de volksmond De Stenen Man wordt genoemd. Allemaal droegen ze een naamplaatje met daarop hun familienaam. Het voorlezen van de namen leverde emotionele momenten op. ""Jan Wuijster"", klonk het. Zijn dochter vertrok even haar gezicht. Ze was vandaag speciaal uit België naar Amersfoort gekomen om haar vader te herdenken.Jan Wuijster had drie kinderen, waarvan Anna Wuijster de middelste is. ""Ik weet nog dat ik met mijn vader en broer op straat liep en dat twee mannen van de Gestapo mijn vader ineens meenamen"", vertelt ze aan RTV Utrecht. Pas na de bevrijding kwam de familie erachter dat hij is overleden. ""Zonder vader opgroeien is moeilijk. En helemaal op deze manier, zo onterecht.""Kora Key en haar jongere broertje Jan waren 13 en 7 jaar oud toen hun vader in Oegstgeest werd opgepakt door de nazi's. Ze zagen hem daarna nooit meer. Een paar weken later werd de verzetsman doodgeschoten in Kamp Amersfoort. ""Het moment dat hij die dag de deur uit rende staat me nog helder voor de geest"", zegt Jan Key tegen Omroep West. ""De telefoon ging, kort gesprek, hoed op, das om en weg was hij. Daarna heb ik hem nooit meer gezien.""Sommige nabestaanden weten pas sinds kort hoe hun geliefde is overleden. Edie Brouwer, gids in Kamp Amersfoort, heeft de herdenking georganiseerd en alle nabestaanden opgespoord. ""Deze mannen zijn puur als vergelding gedood. Zonder een afscheidsbrief"", zegt hij. ""Het is belangrijk voor de nabestaanden dat ze erkenning krijgen voor deze gebeurtenis. En het publiek moet weten dat deze mannen zijn gevallen en om welke reden.""",Özet,"Zondag, 17:51"
64,https://nos.nl/artikel/2326306-man-opgepakt-voor-brand-die-23-000-kippen-het-leven-kostte.html,"
    Man opgepakt voor brand die 23.000 kippen het leven kostte
  ","De politie heeft een 48-jarige man aangehouden die wordt verdacht van brandstichting in een kippenstal in het Limburgse dorp Ospel. Bij de brand kwamen twee jaar geleden ruim 23.000 kippen om het leven.De verdachte zonder vaste woon- of verblijfplaats kwam in beeld dankzij tips, meldt de politie.De brand ontstond kort na middernacht en was twee uur later onder controle. Er raakten geen mensen gewond maar de schuur ging volledig in vlammen op, schrijft 1Limburg.",Özet,"Zondag, 14:53"
65,https://nos.nl/artikel/2326277-ontmanteling-duitse-v1-langs-a1-na-kleine-vertraging-afgerond.html,"
    Ontmanteling Duitse V1 langs A1 na kleine vertraging afgerond
  ","De ontmanteling van de Duitse V1 uit de Tweede Wereldoorlog langs de A1 bij Deventer is een uur later dan gepland voltooid. Zo'n 950 inwoners van Wilp die vanwege de operatie al voor 07.00 uur hun woning moesten verlaten, mochten om 20.00 uur weer naar huis.De V1, een onbemand straalvliegtuig met 935 kilo springstof aan boord, werd gevonden bij graafwerkzaamheden voor verbreding van de A1. Die snelweg was tussen Deventer en Twello de hele dag afgesloten. Ook was het scheepvaartverkeer op de IJssel stilgelegd en mocht er niet worden gevlogen boven het gebied tot een hoogte van 1600 meter.Er deden 400 mensen mee aan de ontmanteling van de bom, onder wie 200 politieagenten. Het projectiel had drie ontstekingen, waarvan er twee nog intact waren en moesten worden verwijderd en vernietigd.Na een dag wachten keerden de bewoners opgelucht weer naar huis:De eerste ontsteker werd vanmorgen al verwijderd, maar de tweede ontsteker bleek stevig vastgeroest. Er moest een watersnijder aan te pas komen om het mechanisme los te krijgen. Daardoor liep de ontmantelingsoperatie een kleine vertraging op.""De derde ontsteker was elektrisch. Die werkt niet meer na 75 jaar, dus die hoeven we niet te verwijderen"", zegt Hans van der Zwet van de Explosieven Opruimingsdienst (EOD).Een majoor van de EOD legt uit hoe de bom verder wordt ontmanteld:De bijna 1000 mensen die wonen in een straal van 1400 meter rond de bom moesten voor 07.00 uur hun huis verlaten. Voor hen is het een lange dag geweest, zei burgemeester Jos Penninx van Voorst vanavond. ""Sommige inwoners hoorden al om 06.00 uur de politie op het raam bonzen. Maar mijn beeld is dat de meeste mensen goed voorbereid waren en heel goed hebben meegewerkt.""Een lange en intensieve dag V1 bij A1 voorbij voor inwoners Wilp, hulpdiensten en gemeenten Voorst-Deventer: het is veilig gelukt!
Dank aan iedereen voor de geweldige medewerking deze dag. De (ontsteking) bom is ontmanteld, kalfje V1 is geboren op 8 maart. Chapeau.Ongeveer een uur na het begin van de werkzaamheden liep een hardloper per ongeluk het gebied binnen. ""Hij is direct gezien en uit het gebied gehaald"", zegt de politie. Het werk van de EOD moest daardoor even worden stilgelegd.Omdat de A1 bij Deventer de hele dag was afgesloten, werd het verkeer omgeleid en dat gaf in Deventer problemen, schreef RTV Oost. De politie riep op Deventer te mijden als je er niet hoefde te zijn.De Nederlandse EOD kreeg vandaag hulp van Belgische collega's van de Dienst voor Opruiming en Vernietiging van Ontploffingstuigen. Die stonden standby in Soesterberg, laat de gemeente Deventer weten.Voor de EOD is de ontmanteling van een V1 geen dagelijks werk. Het was de derde in zes jaar tijd die ze ontmantelden.",Özet,"Zondag, 10:25"
66,https://nos.nl/artikel/2326229-groningen-showt-de-eerste-waterstoftrein-van-nederland.html,"
    Groningen showt de eerste waterstoftrein van Nederland
  ","Op station Groningen was vandaag de eerste waterstoftrein van Nederland te zien. De komende twee weken worden er nachtelijke testritten mee gereden tussen Groningen en Leeuwarden.""Het is natuurlijk een prachtige trein"", zei minister Van Veldhoven bij RTV Noord. Zij showde een fonkelnieuw treintoestel dat uit Duitsland is gehaald. In Duitsland wordt de waterstoftrein al langer in de gewone dienstregeling ingezet.Van Veldhoven verbaasde zich er ook over hoe stil de waterstoftrein is vergeleken met een dieseltrein:Het belangrijkste voordeel van de waterstoftrein is dat hij geen dieseldampen uitstoot, zo beklemtoonden ProRail en de minister vanmiddag op station Groningen. Een paar druppels water, dat is alles wat hij aan 'uitlaatgassen' produceert. En 'tanken' gaat simpel en snel. De minister vergelijkt het zelfs met een auto die een tankstation binnenrijdt.Toch is nog helemaal niet zeker dat de waterstoftrein straks in Nederland rondrijdt. Daartoe wil de minister eerst de testritten afwachten, die ProRail de komende twee weken doet. Daarna gaan alle betrokkenen de proef evalueren.De waterstoftrein past bij de klimaatambities van het kabinet. Maar het is niet goedkoop om waterstof te maken. Bovendien vraagt de minister zich af hoe de kosten van de waterstoftrein zich verhouden tot de kosten van de elektrische trein, die ook geen uitlaatgassen produceert.Wat dat betreft is de Groningse vervoersgedeputeerde Fleur Gräper een stuk minder voorzichtig: zij noemt de waterstoftrein hét alternatief voor de trajecten in het noorden waar nu een vuile dieseltrein rijdt. ""De waterstoftrein is in aanschaf iets duurder dan de dieseltrein. Maar een stuk goedkoper dan het aanleggen van bovenleiding"", zegt ze. Gräper is bereid om extra geld op tafel te leggen, maar ze noemt geen bedrag.",Özet,"Zaterdag, 22:12"
67,https://nos.nl/artikel/2326687-minister-ollongren-bereidt-zich-voor-op-terugkeer.html,"
    Minister Ollongren bereidt zich voor op terugkeer 
  ","Minister Ollongren bereidt zich voor op haar terugkeer als minister van Binnenlandse Zaken. Wegens ziekte is ze al maanden uit de roulatie. De verwachting is dat ze nog deze maand weer aan het werk gaat, maar een precieze datum is er nog niet.Ollongren werd vorig jaar geopereerd aan haar bijholtes en daarna traden complicaties op. Sinds 1 november is ze officieel ontheven van haar taken en de staatssecretarissen Van Veldhoven en Knops werden voorlopig minister. Haar D66-partijgenoot Koolmees verving haar als vicepremier. Aanvankelijk werd ervan uitgegaan dat Ollongren na het kerstreces weer zou terugkeren, maar het heeft dus langer geduurd.Ollongren is vandaag begonnen zich weer in te werken. Ze voert de komende tijd gesprekken met de secretaris-generaal en andere ambtenaren van Binnenlandse Zaken en met haar vervangers. Tot haar officiële terugkeer verandert er niks aan de bevoegdheden binnen het kabinet.",Özet,"Vandaag, 11:28"
68,https://nos.nl/artikel/2326567-kamer-wil-duidelijkheid-over-coronamaatregelen-kabinet.html,"
    Kamer wil duidelijkheid over coronamaatregelen kabinet
  ","De maatregelen die het kabinet neemt tegen verspreiding van het coronavirus zijn passend. Dat zei minister Bruins in het vragenuur in de Tweede Kamer. Volgens hem blijven de maatregelen erop gericht het virus in te dammen en het normale leven zoveel mogelijk te laten doorgaan. Hij benadrukte dat de aanpak van het kabinet is gebaseerd op de adviezen van experts.De PVV vindt dat het kabinet veel te weinig doet. Volgens partijleider Wilders moeten er meer gerichte maatregelen worden genomen, zoals sommige andere landen doen. Zo zouden mensen uit risicolanden aan de grenzen moeten worden tegengehouden, zouden vluchten uit die landen moeten worden verboden en zouden evenementen moeten worden afgelast.Ook moeten er wat hem betreft meer voorzorgsmaatregelen worden getroffen. Ook andere Kamerleden maken zich zorgen. De regeringspartijen VVD en CDA zetten bijvoorbeeld vraagtekens bij de communicatie. CDA en D66 willen meer Europese afstemming. Ook dringt een aantal partijen aan op een meer inhoudelijke motivering van de genomen maatregelen. ""Wat is nou de strategie?"", vroeg SP'er Hijink. Kamerlid Dik-Faber van de ChristenUnie zei dat veel mensen het gevoel hebben dat we steeds een stap achterlopen.PVV-leider Wilders heeft de meeste kritiek, maar ook andere Kamerleden vinden de antwoorden van minister Bruins onduidelijk:Bruins zei dat het kabinet wil blijven proberen om niet in een volgende fase van de verspreiding van het coronavirus te komen en dat hij ook al verder kijkt dan nu. ""De draaiboeken liggen klaar en we zijn voorbereid op wat komen gaat.""Zo inventariseert het kabinet bijvoorbeeld of er vrijwilligers in de zorg kunnen worden ingezet en of er meer bedden op de intensive care kunnen komen. ""Wij treffen de maatregelen die passen bij de situatie, soms op het niveau van het hele land, soms, zoals gisteren, alleen in Noord-Brabant."" Hij verwees verder naar de veiligheidsregio's in de provincies. Bruins zei ook dat hij er alles aan doet om de communicatie ""meer op maat toe te snijden"".Naar aanleiding van kritische vragen van 50Plus of de cijfers van het RIVM wel kloppen, antwoordde de minister dat hij de gegevens van dat instituut volledig vertrouwt.Bekijk in onderstaande grafiek hoe het aantal corona-besmettingen in Nederland zich de afgelopen tijd heeft ontwikkeld: ",Özet,"Gisteren, 14:39"
69,https://nos.nl/artikel/2326564-kamer-blij-met-excuses-aan-indonesie-maar-hoopt-op-meer.html,"
    Kamer blij met excuses aan Indonesië, maar hoopt op meer
  ","De Tweede Kamer vindt het goed en belangrijk dat koning Willem-Alexander excuses heeft aangeboden voor Nederlands geweld tijdens de Indonesische onafhankelijkheidsstrijd tussen 1945 en 1949. Maar een aantal Kamerleden vindt dat er meer moet gebeuren.VVD-Kamerlid Van Gent hoopt dat de excuses bijdragen aan een betere verstandhouding met Indonesië. Hij wijst erop dat ""duizenden van onze jongens"" destijds door de Nederlandse regering op missie zijn gestuurd, ""waarbij ook zaken fout zijn gegaan"". ""Daardoor is onnodig leed veroorzaakt onder de Indonesische bevolking en dat betreuren wij zeer. Ook bij onze veteranen heeft het geweld diepe sporen nagelaten.""Wat het CDA betreft kunnen Nederland en Indonesië na de excuses hun blik op de toekomst richten. ""Het is passend om te kijken naar geweldsontsporingen aan Nederlandse kant in de jaren direct na de Indonesische onafhankelijkheidsverklaring. Met excuses voor buitensporig geweld zet de koning een streep onder eerdere spijtbetuigingen van de Nederlandse regering in het verleden"", zegt Kamerlid Van der Molen.Koning Willem-Alexander kwam met de excuses bij zijn staatsbezoek aan Indonesië:D66-Kamerlid Sjoerdsma vindt het gepast ""dat Nederland verantwoordelijkheid neemt voor deze donkere periode in onze geschiedenis"". Maar hij vindt dat het laatste woord hiermee nog niet is gezegd. Er loopt nog een onderzoek naar het geweld en de oorlog in Indonesië in de periode 1945 - 1950, zegt hij. Dat kijkt ook naar de Bersiap, de periode vlak na de Japanse capitulatie in 1945 waarin Indonesische paramilitaire organisaties bloedig wraak namen op Indische Nederlanders en buitenlanders.""Het is belangrijk dat het kabinet daarna opnieuw rekenschap aflegt richting nabestaanden in Indonesië, toenmalige dienstweigeraars en veteranen"", stelt Sjoerdsma. Kamerlid De Roon van de PVV vraagt zich ook zonder onderzoek af waar de excuses voor de Bersiap blijven.Ploumen van de PvdA hoopt dat de ""belangrijke en betekenisvolle woorden van de koning en het onderzoek ertoe kunnen leiden dat we onze eigen geschiedenis onder ogen zien"". Ze hoopt dat het gesprek daarover, samen met Indonesië, wordt voortgezet.Kamerlid Voordewind van de ChristenUnie vindt het een belangrijk en mooi gebaar van de koning. Hij vindt het belangrijk om ""in de spiegel te kijken en duidelijk te zijn over dat wat niet goed was"". Maar hij benadrukt dat het benoemen van en erkennen van onrecht, dat onrecht niet wegneemt. ""Het buitensporige geweld heeft veel slachtoffers gemaakt, dat is nooit meer ongedaan te maken.""De SP is aangenaam verrast door de excuses van de koning. ""Het is een mooi, belangrijk gebaar"", zegt Kamerlid Karabulut. Maar zij heeft er nog wel vragen bij. Zij wil excuses ""voor de gehele kolonisatie, vanaf het begin - rond het jaar 1600 - tot het systematische geweld kort na de Tweede Wereldoorlog, toen Nederland het gezag over Indonesië wilde herstellen. Ik hoop dat de excuses van de koning ook zo op te vatten zijn.""Kamerlid Van Ojik van GroenLinks vindt het ""klasse dat de koning dit gedaan heeft"". Hij wil nu eerst de uitkomsten van het onderzoek afwachten, voor hij besluit of er nog meer moet gebeuren.Forum voor Democratie-leider Baudet laat een ander geluid horen. ""Steeds maar weer 'sorry', steeds maar capituleren. Als nazaat van trotse Indische Nederlanders schaam ik me voor de Nederlandse regering die onze geschiedenis miskent en de tegen onze bevolkingsgroep gepleegde misdaden negeert.""Politiek commentator Ron Fresen zegt dat de excuses in regeringskringen niet worden gezien als grote nieuwe stap. ""Dit is helemaal in lijn met wat Bot en Koenders en anderen al eerder hebben gezegd. Het nieuwe is natuurlijk wel dat de koning het tijdens een officieel staatsbezoek nu ook zegt.""",Özet,"Gisteren, 13:32"
70,https://nos.nl/artikel/2326538-ombudsman-zakgeld-en-privacy-voor-asielzoekers-vanwege-lange-wachttijden.html,"
    Ombudsman: zakgeld en privacy voor asielzoekers vanwege lange wachttijden
  ","Asielzoekers die nog wachten op de start van hun asielaanvraag moeten betere voorzieningen krijgen, zoals zakgeld en de mogelijkheid om zelf te koken. Daarvoor pleit ombudsman Reinier van Zutphen in een brief aan staatssecretaris Broekers-Knol. De extra voorzieningen zijn volgens hem nodig vanwege de lange wachttijden bij de IND.Volgens Van Zutphen wachten ongeveer 9000 asielzoekers op de start van hun aanvraag en in sommige gevallen loopt de wachttijd op tot twee jaar. Hij maakt zich grote zorgen over de onzekerheid en onrust die dit veroorzaakt. ""Voor een succesvolle inburgering maar ook voor een succesvolle terugkeer is het van groot belang dat asielzoekers snel duidelijkheid krijgen over hun aanvraag"", schrijft hij in de brief aan Broekers.Voordat de IND een aanvraag in behandeling neemt, zijn asielzoekers nog niet welkom in normale asielzoekerscentra. Ze verblijven in tijdelijke opvanglocaties met veel minder voorzieningen en privacy. Door de achterstanden bij de IND moeten asielzoekers zo lang in de voorlopige opvanglocaties blijven, dat ze betere voorzieningen moeten krijgen, zegt Van Zutphen.Die voorzieningen moeten volgens de ombudsman hetzelfde worden als in normale asielzoekerscentra. Bewoners moeten zelf kunnen koken, zinvolle dagbesteding krijgen en kunnen meedoen aan bijvoorbeeld Nederlandse taallessen. Ook wil Van Zutphen dat ze hetzelfde leefgeld krijgen als andere asielzoekers. Per week komt dat neer op 12,95 euro zakgeld per persoon en een vergoeding voor eten die afhankelijk van de gezinssituatie.Van Zutphen wil ook dat in de voorlopige opvanglocaties mensen meer privacy krijgen, vooral voor gezinnen. Volgens hem worden kinderen in het bijzonder getroffen door het lange verblijf in de tijdelijke locaties: De IND kampt met achterstanden bij de beoordeling van asielaanvragen. Vorige week werd duidelijk dat de dienst dit jaar veel meer kwijt is aan dwangsommen dan Broekers in november meldde, geen 17 maar 70 miljoen euro. Asielzoekers kunnen deze dwangsommen eisen als hun aanvraag langer duurt dan een half jaar en dit bedrag kan oplopen tot 15.000 euro.De ombudsman roept Broekers ook op om de problemen bij de IND zo snel mogelijk op te lossen. Hij spreekt van een vastgelopen systeem.",Özet,"Gisteren, 09:02"
71,https://nos.nl/artikel/2326521-landelijke-inleverdag-wapens-van-de-baan.html,"
    Landelijke inleverdag wapens van de baan
  ","Een landelijke dag waarop iedereen zonder straf wapens in kan leveren gaat er toch niet komen. De politie zegt dat het niet opportuun en niet wenselijk is. Terwijl een ruime meerderheid van de Tweede Kamer het vorig jaar wel wilde.De landelijke actie zou volgen op een eerdere variant in Rotterdam. Die was vorig jaar erg succesvol. Een grote Kamermeerderheid wilde toen ook zo'n dag voor heel Nederland.Maar een woordvoerder van de politie zegt dat het niet lukt om tot een datum te komen die voor elk korps in Nederland uitkomt. Hij noemt zo'n inzameldag ook niet geschikt. ""Het probleem rond wapens speelt namelijk niet overal. En dus is vooral het lokale gezag aan zet. Burgemeesters en politie kunnen zo zelf bepalen of ze dit willen en wanneer het hun uitkomt."" Deze maand is er een wapeninzameldag in de regio Zeeland-West-Brabant.Kamerlid Chris van Dam van het CDA nam vorig jaar het initiatief om tot een landelijke actie te komen. Hij wil opheldering van minister Grapperhaus, nu zijn plan een stille dood lijkt te sterven. Van Dam betreurt het dat er niet één algehele landelijke inleverdag komt.""De recente problematiek rond messen en andere steekwapens rechtvaardigt dat er fors geïnvesteerd moet worden om alle wapens van straat te halen. Een jaarlijks terugkerende inleverdag biedt juist goede mogelijkheden om brede aandacht voor het grote gevaar van messen en wapens blijvend levend te houden.""De inleveractie van de Rotterdamse politie leverde vorig jaar 250 wapens op:",Özet,"Gisteren, 06:11"
72,https://nos.nl/artikel/2326486-kabinet-schud-geen-handen-meer-werk-in-brabant-als-het-kan-thuis.html,"
    Kabinet: schud geen handen meer, werk in Brabant als het kan thuis
  ","In heel Nederland wordt het schudden van handen afgeraden. Het kabinet doet een dringende oproep aan alle Nederlanders om elkaar voorlopig niet meer met een handdruk te begroeten. Op die manier moet de verspreiding van het coronavirus worden afgeremd.""Wij denken dat dit verstandig is in deze fase om het virus in te perken"", zei premier Rutte op een persconferentie. Afgelopen vrijdag, na de wekelijkse ministerraad, zei de premier nog dat handen schudden gewoon kon.Premier Rutte roept iedereen op om geen handen meer te schudden. Voor Brabant heeft hij aanvullende adviezen:Leden van het kabinet kwamen vanavond voor de tweede keer samen voor crisisoverleg over het coronavirus. Daar waren ook vertegenwoordigers van het RIVM, de politie en de burgemeester van Den Bosch bij aanwezig. Noord-Brabant is de provincie met de meeste besmettingen.Rutte deed een oproep aan mensen in Brabant om, als het mogelijk is, thuis te werken. Dat advies geldt in ieder geval de komende zeven dagen, om onnodige contacten tussen mensen te voorkomen. Aan werkgevers deed hij de oproep om te helpen bij het spreiden van de werktijden. Ook wordt er gekeken naar evenementen die de komende tijd op de agenda staan in Noord-Brabant. Of die wel door kunnen gaan en op welke schaal zal per evenement besloten worden.Ondanks de dringende oproepen verkeren we volgens de premier nog steeds in de eerste fase van de uitbraak, die gericht is op het indammen van het virus. ""Het is ons doel om zo lang mogelijk in die eerste fase te blijven. Dat moeten we met alle 17 miljoen Nederlanders doen. Maar we zijn een nuchter volkje.""Aan het einde van de persconferentie was er nog een even grappig als ietwat pijnlijk moment toen Rutte een hand gaf aan directeur Jaap van Dissel van het RIVM, die naast hem stond. ""Dat mag dus niet meer"", zei Van Dissel.Bekijk hier hoe Rutte en Van Dissel ook nog even moeten wennen aan de nieuwe richtlijn: ",Özet,"Maandag, 19:27"
73,https://nos.nl/artikel/2326462-europarlementariers-eisen-vervanging-tijdens-zwangerschapsverlof.html,"
    Europarlementariërs eisen vervanging tijdens zwangerschapsverlof
  ","In de Tweede Kamer mag het al langer, maar in het Europees Parlement nog niet: een vervanger sturen bij zwangerschapsverlof. Een groep Europarlementariërs, onder aanvoering van D66-Europarlementariër Samira Rafaela wil dat dit verandert. Vandaag gaat er een voorstel naar de voorzitter van de Europese Raad, Charles Michel.Nu is het zo dat vrouwen tijdens hun zwangerschap niet vervangen worden en dus ook niet stemmen. In de Tweede Kamer is dit anders georganiseerd: daar wordt een zwanger parlementslid tijdelijk vervangen door de eerstvolgende op de kandidatenlijst.Initiatiefnemer Rafaela noemt de huidige situatie ""afschrikwekkend"". ""Vrouwen met een kinderwens zullen twee keer nadenken over of ze zich verkiesbaar stellen. Dat is voor mij al een keer te veel.""CDA Europarlementariër Esther de Lange liep negen jaar geleden tegen dit probleem aan, toen ze zwanger was. In de notulen stond 'afwezig'. Daar was ze het niet mee eens, omdat in het register bij afwezigheid door ziekte wel een vermelding staat en bij zwangerschap niet. ""Het krijgen van een kind is toch iets anders dan simpelweg geen zin hebben om aanwezig te zijn"", zegt De Lange. Met haar baby op de heup, stapte ze op de toenmalige voorzitter van het Europarlement af om dit recht te zetten.Je baby meenemen naar het Europees Parlement, dat mocht al wel. De Italiaanse Europarlementariër Licia Ronzulli deed dat in 2010:In het verleden zijn al verschillende pogingen gedaan om een zwangerschapsregeling te introduceren. ""Maar allemaal tevergeefs,"" zo schrijven de politici in hun brief. Het grootste probleem is dat het Europees Parlement geen initiatiefrecht heeft. De Europarlementariërs hebben de regeringsleiders nodig om de verkiezingsregels voor het parlement te wijzigen.Dit vraagt volgens de politici om een creatieve aanpak. Zo kaarten PvdA-Europarlementariërs Lara Wolters en Vera Tax het onderwerp aan bij de behandeling van de begroting. Een ongebruikelijke koppeling, maar zij stellen: zonder goede regeling, geen goedkeuring.
      Het is nu 2020, we moeten echt doorpakken. 
    De nieuwe regeling moet bovendien niet alleen in het Europees Parlement, maar in alle nationale parlementen gelden. ""Geen enkele burger zou zonder politieke vertegenwoordiging moeten zitten, alleen omdat zijn volksvertegenwoordiger aan het bevallen is van de volgende generatie Europeanen"", schrijven ze. De Lange wil dat er eindelijk een regeling komt: ""Het is nu 2020, maar er is grotendeels nog niets veranderd.""Meer lezen over Europa? Neem dan een abonnement op onze wekelijke nieuwsbrief Brussel Inside, waarin de Europa-correspondenten van de NOS je bijpraten over de belangrijkste ontwikkelingen. De nieuwsbrief verschijnt iedere zondagochtend.",Özet,"Maandag, 15:55"
74,https://nos.nl/artikel/2326418-asscher-en-wiebes-negeerden-waarschuwing-belastingdienst.html,"
    ""Asscher en Wiebes negeerden waarschuwing Belastingdienst""
  ","De ambtelijke top van Financiën heeft bewindslieden vanaf 2014 gewaarschuwd dat de fraudejacht door de Belastingdienst veel ouders in problemen bracht. Dat meldt het platform voor onderzoeksjournalistiek Follow The Money op basis van vertrouwelijke stukken.Het gaat om de toeslagen voor kinderopvang. Die werden bij tienduizenden gezinnen bijna volledig teruggevorderd als de verplichte eigen bijdrage niet werd betaald. FTM geeft het voorbeeld van een ouder die 25.000 euro aan kinderopvangtoeslag had gekregen en daarbij de verplichte eigen bijdrage van 2000 euro niet had overgemaakt. Beleid was dat de Belastingdienst dan de 25.000 euro terugvorderde.Ambtenaren trokken volgens FTM in 2014 bij toenmalig staatssecretaris Wiebes (Financiën) aan de bel dat dit beleid tot financiële problemen kon leiden, terwijl er niet per se sprake hoefde te zijn van fraude. ""De impact op huishoudens is zo groot dat het beleid als disproportioneel wordt ervaren"", schreef de Belastingdienst.De oplossing was volgens ambtenaren eenvoudig: vorder alleen het bedrag van de eigen bijdrage terug (de 2000 euro uit het rekenvoorbeeld). De kwestie werd volgens FTM ook voorgelegd aan minister Asscher (Sociale Zaken en Werkgelegenheid), die verantwoordelijk was voor de kinderopvang. Maar het beleid werd niet aangepast.CDA-Kamerlid Omtzigt, die zich heeft vastgebeten in de toeslagenproblematiek, is daar kritisch over. ""De politieke top werd intern meermaals gewaarschuwd, maar greep niet in"", laat hij weten. Zijn SP-collega Leijten spreekt van hardvochtig beleid. ""En een minister van Sociale Zaken die geen sociaal hart blijkt te hebben. Jaren geleden had de toeslagenaffaire al gestopt kunnen en moeten worden.""Het ministerie van Financiën laat weten niet te kunnen zeggen of Wiebes en Asscher destijds op de hoogte waren, omdat er een WOB-verzoek loopt over dezelfde kwestie.In een brief aan de Tweede Kamer van 4 februari erkent de huidige staatssecretaris Van Huffelen wel dat ambtenaren van Financiën en Sociale Zaken het beleid in 2014 hebben besproken. ""Hier is daarna door de actualiteiten (..) geen gevolg aan gegeven waardoor dit signaal op de achtergrond is geraakt.""De commissie-Donner, die onderzoek doet naar de toeslagenaffaire, komt deze week met een tweede rapport over de Belastingdienst.",Özet,"Maandag, 09:36"
75,https://nos.nl/artikel/2326163-asscher-wil-premier-worden-en-sluit-samenwerking-met-fvd-uit.html,"
    Asscher wil premier worden en sluit samenwerking met FvD uit  
  ","Lodewijk Asscher wil opnieuw de lijsttrekker van de PvdA worden. Hij zei op het ledencongres in Nieuwegein dat ""we deze verkiezingen gaan winnen"". ""We gaan voor goud, we gaan voor de sterren.""Na zijn speech zei hij dat hij graag de nieuwe premier wil worden. ""Ik heb de afgelopen jaren het hele land doorgereisd. Er is veel behoefte aan een fatsoenlijk, eerlijk Nederland en ik wil daar wel leiding aan geven.""De PvdA-leider maakte op het congres alvast duidelijk dat hij nooit een coalitie met Forum voor Democratie wil vormen. ""De Partij van de Arbeid zal onder mijn leiding nooit, nooit meewerken aan het normaliseren van racistisch, extreem of radicaal-rechts gedachtegoed. Helemaal nooit. Ik wens de collega's van het CDA veel wijsheid toe.""Asscher zei dat laatste omdat het CDA in Noord-Brabant in het provinciebestuur wil samenwerken met Forum voor Democratie. Het landelijke CDA wil pas na de verkiezingen van volgend jaar bepalen of het met Baudet in zee wil. Asscher benadrukte vandaag dat hij zich niet kan voorstellen ""dat ik met hem Nederland eerlijker en fatsoenlijker kan maken"".Lodewijk Asscher was bij de verkiezingen in 2017 ook nummer 1 op de kandidatenlijst. De PvdA leed toen haar veruit grootste verlies ooit en zakte van 38 naar negen zetels in de Tweede Kamer.Dat verlies was volgens prominente PvdA'ers vooral te wijten aan verkeerde keuzes in het kabinet-Rutte II, waarin de PvdA samenwerkte met de VVD en Asscher vicepremier was.Veel leden zijn het ermee eens dat de PvdA terug moet naar zijn 'roots' en willen dat de PvdA zich meer links profileert. Ze willen in aanloop naar de verkiezingen in maart volgend jaar veel nauwer met GroenLinks optrekken.Ze zijn tegen een gezamenlijke kandidatenlijst, maar voor een gezamenlijk strijdplan. Op die manier willen ze de versnippering en de concurrentie op links tegengaan.Bijna 90 procent van leden stemde in met het voorstel om ""echt handen en voeten te geven"" aan een hechter samenwerkingsverband. ""Misschien kunnen we komen tot een progressief akkoord of een stembusakkoord"", zei een van de indieners.Een gezamenlijke kandidatenlijst of een onderzoek naar een fusie tussen de twee partijen is voor de meeste leden een brug te ver. ""Alsof wij niet zelf in staat zijn om een goede verkiezingsuitslag te krijgen"", zeiden ze.Eerder deze week kondigden de PvdA, GroenLinks en de SP aan dat zij gezamenlijk willen proberen de belastingplannen van het kabinet bij te sturen. Maar een grote groep leden vindt deze linkse samenwerking onvoldoende: 39 procent stemde op het partijcongres vóór een gezamenlijke kandidatenlijst met GroenLinks.GroenLinks-voorzitter Eikelenboom liet al weten het een goed idee is om tot een gezamenlijk strijdplan te komen. GroenLinks heeft volgende week een eigen ledencongres, waar ook moties voor meer linkse samenwerking worden ingediend.",Özet,"Zaterdag, 12:43"
76,https://nos.nl/artikel/2326145-pvda-leden-willen-machtiger-links-blok-en-sturen-aan-op-samenwerking.html,"
    PvdA-leden willen machtiger links blok en sturen aan op samenwerking
  ","De PvdA beleeft vandaag een spannend congres in Nieuwegein. Een forse groep leden wil de partijleiding dwingen grotere stappen te gaan zetten bij de samenwerking met andere linkse partijen en vooral met GroenLinks. Maar het partijbestuur voelt daar niks voor.Dat vindt dat er al genoeg gebeurt. Zo kondigden GroenLinks, de SP en de PvdA dinsdag samen nog aan tegen lastenverlichting van 2,4 miljard euro voor het bedrijfsleven te stemmen, als het kabinet niet meer gaat investeren in onder andere onderwijs en klimaat.Maar dat vindt een grote groep leden onvoldoende. Zij hebben moties ingediend voor een onderzoek naar een fusie met GroenLinks en waarin wordt gevraagd de volgende Kamerverkiezingen in te gaan met een gezamenlijke lijst van PvdA en GroenLinks. Over deze moties wordt gestemd op het congres.Een van de indieners is Huibert Koers uit Den Haag. ""Partijbestuur en fractie zullen zich moeten gaan inspannen om in ieder geval te kijken of een gedeeltelijk gezamenlijk verkiezingsprogramma mogelijk is. En dan misschien ook wel een keertje gezamenlijk die campagne ingaan, want hoe mooi zou dat zijn als rood en groen zich mengen. Ik denk dat daar mogelijkheden liggen.""De moties zijn zeker niet kansloos, aangezien de indieners al veel steun hebben moeten verzamelen om ze voor vandaag op de agenda te krijgen. En dat is gelukt.Opmerkelijk is voor volgende week op een partijcongres van GroenLinks vergelijkbare moties zijn ingediend, door GroenLinks-leden die meer samenwerking willen. Een van hen is Jan Muijtjens uit Limburg. Hij wil dat er een links Stembusakkoord komt, een soort gezamenlijk programma voor de volgende verkiezingen.""De progressieve linkse krachten moeten weer een dominante positie krijgen in een kabinet. Sinds het kabinet-Den Uyl is dat nooit meer gebeurd. Ik denk dat er een meerderheid is van GroenLinks-leden zal zeggen: partijbestuur, Jesse Klaver, stap over je ego heen, wij gaan samen met die andere linkse partijen pogen tot een akkoord te komen en die verandering in gang zetten.""Het partijbestuur van de PvdA adviseert de leden vandaag tegen de moties te stemmen. Het zegt dat het ""ondubbelzinnig voor linkse samenwerking is"" en dat het zich richt op het versterken van linkse progressieve krachten, maar wil de handen vrijhouden bij het aangaan van samenwerking. Dit negatieve advies is opgesteld in overleg met het partijbestuur van GroenLinks. Omgekeerd komt ook dat volgende week met een negatief advies bij vergelijkbare moties in overleg met het partijbestuur van de PvdA.De verklaring hiervoor is dat de top van zowel PvdA als GroenLinks meer verwacht van gezamenlijke acties, zoals die tegen de lastenverlichting voor het bedrijfsleven, dan van moeizame gesprekken over formele samenwerkingsconstructies als een gemeenschappelijke kandidatenlijst of zelfs een fusie.Daarom vindt de top van zowel GroenLinks als de PvdA het echt te vroeg zich nu al vast te leggen. Op de achtergrond speelt ook dat ze ieder voor zich hopen bij de volgende verkiezingen de grootste op links te worden. In de top van beide partijen wordt wel serieus overwogen samen aan een volgende kabinetsformatie mee te doen, dus samen meeregeren of samen niet meeregeren.Het wordt spannend om vandaag te zien of de leden van de PvdA dit genoeg vinden. Of dat een meerderheid meer gaat eisen, tegen de zin van het partijbestuur.",Özet,"Zaterdag, 09:15"
77,https://nos.nl/artikel/2326108-rutte-geen-kwetsbare-kinderen-uit-griekse-kampen-naar-nederland.html,"
    Rutte: geen kwetsbare kinderen uit Griekse kampen naar Nederland
  ","De regering is niet van plan om minderjarige vluchtelingen uit Griekse kampen naar Nederland te halen. Dat heeft premier Rutte vandaag gezegd, in reactie op uitspraken van gemeenten die een aantal van deze kinderen willen opnemen.Rutte zei vanmiddag dat Nederland zijn steentje bijdraagt aan initiatieven om de situatie in de kampen op de Griekse eilanden te verbeteren. Hij wijst erop dat de Europese Commissie bekijkt of er nog meer gedaan kan worden om de vluchtelingen in Griekenland te helpen. Daar blijft het bij, zegt Rutte, er worden geen mensen hierheen gehaald.Drie hulporganisaties vroegen gemeenten deze week om plek te bieden aan 500 kinderen die zonder familieleden in de Griekse kampen bivakkeren. Zeven gemeenten waaronder Leiden, Amsterdam, Zwolle en Utrecht gaven al te kennen dat ze vluchtelingenkinderen willen opvangen. De organisaties hoopten dat de gemeenten als breekijzer zouden dienen om de regering tot actie te dwingen.De situatie in de kampen wordt elke dag nijpender nu Turkije migranten ook niet langer tegenhoudt. Een deel van hen reist per boot naar Lesbos, Chios en Samos.",Özet,"Vrijdag, 20:44"
78,https://nos.nl/artikel/2326081-wientjes-gezant-in-zeeland-voor-compensatie-na-mislopen-kazerne.html,"
    Wientjes gezant in Zeeland voor compensatie na mislopen kazerne 
  ","Bernard Wientjes wordt de speciale gezant die met Zeeland gaat overleggen over een compensatie voor het mislopen van de marinierskazerne. De Zeeuwen zijn akkoord gegaan met zijn voordracht door het kabinet. De bestuurder moet voor de zomer duidelijkheid bieden over een tegemoetkoming die gedragen wordt door alle partijen.Wientjes vindt dat een eervolle, uitdagende en moeilijke opdracht, waar hij veel zin in heeft.Wientjes (76) was tussen 2005 en 2014 voorzitter van werkgeversorganisatie VNO-NCW. In die functie was hij ook vicevoorzitter van de Sociaal Economische Raad. Hij maakte zich hard voor het bestrijden van in zijn ogen onnodige administratieve rompslomp en was een groot voorstander van een soepeler ontslagrecht.Hij werkte ook mee aan de deal waardoor de AOW-leeftijd meegroeit met de levensverwachting. Zelf ging hij op zijn 71ste officieel met pensioen, maar doet nog allerlei klussen. Zo is hij voorzitter van de raad van commissarissen van KPMG. Wientjes werd door De Volkskrant vier keer uitgeroepen tot Invloedrijkste Nederlander.Wientjes komt uit Amsterdam, maar is geen onbekende in Zeeland. Voor Standplaats Zeeland, een programma van de Bibliotheek van Zeeland, bezocht hij de provincie meerdere dagen. Hij sprak toen onder meer over de economische kansen van Zeeland. Hij stelde dat de provincie zich ten opzichte van politiek Den Haag minder als een Calimero zou moeten opstellen en trots moest zijn op zichzelf. Alleen op die manier zou de provincie dingen voor elkaar kunnen krijgen.""Ik heb Zeeland toen goed leren kennen en zag de kracht en ook wel de zwakte van de provincie"", zei Wientjes vanmiddag in een persconferentie. ""En ik heb er meer dan begrip voor dat zo'n besluit dat nu genomen wordt voor de Zeeuwen buitengewoon moeilijk is. Voor mij is de uitdaging om te kijken of we gezamenlijk, met de provincie, de gemeente Vlissingen, het waterschap en het ministerie van Binnenlandse Zaken, kunnen komen tot een voorstel dat heel erg tegemoet komt aan de zorgen van Zeeland. Ik ga dat met veel plezier doen. Ik begin maandag en ga er veel tijd aan besteden.""Minister Knops van Binnenlandse Zaken had vandaag een gesprek met Zeeuwse bestuurders over de compensatie. Hij zei dat er ""iets structureels"" moet komen. De Zeeuwen zelf eisen in ieder geval een vergoeding van 50 miljoen euro: deels voor al gemaakte kosten en deels voor gederfde inkomsten.",Özet,"Vrijdag, 17:04"
79,https://nos.nl/artikel/2326072-ambulances-mogen-binnenkort-overdag-niet-harder-dan-140.html,"
    Ambulances mogen binnenkort overdag niet harder dan 140
  ","Minister Van Nieuwenhuizen houdt er voorlopig aan vast dat ook hulpdiensten op snelwegen voortaan minder hard kunnen rijden. Bijvoorbeeld ambulances mogen maximaal 40 kilometer harder dan 'gewoon' verkeer en dat betekent dat ze nu op snelwegen soms 170 mogen. Na de verlaging van de maximumsnelheid overdag naar 100, mogen ambulances dus niet harder dan 140.VVD en PVV in de Tweede Kamer zetten daar vraagtekens bij, omdat ambulances dan mogelijk vaker te laat komen.Van Nieuwenhuizen zei vandaag dat de verschillen wel erg groot worden als op één weg sommige auto's 100 rijden en andere 170. Daardoor zouden volgens haar juist weer risico's voor de veiligheid ontstaan. De minister voegde eraan toe dat ze begrepen heeft dat ambulances nu in de praktijk ook al niet vaak 170 rijden.De minister gaat wel samen met ambulancediensten in de gaten houden of de nieuwe regels goed werken: ""Ik wil natuurlijk niet dat door de aanpassing van de snelheid mensenlevens in gevaar komen.""In principe is op 16 maart de verlaging van de maximumsnelheid op snelwegen een feit. Op sommige snelwegen gaat de verlaging om praktische redenen al een paar dagen eerder in.",Özet,"Vrijdag, 16:03"
80,https://nos.nl/artikel/2326062-burgemeester-leiden-wij-kunnen-opvang-vluchtelingenkinderen-aan.html,"
    Burgemeester Leiden: ""Wij kunnen opvang vluchtelingenkinderen aan""
  ","""Je kunt niet langer wegkijken als je ziet in welke omstandigheden die vluchtelingenkinderen in Griekenland leven. We weten wel dat we niet alle ellende in de wereld kunnen oplossen, maar dat rechtvaardigt helemaal niks doen niet."" Dat zei burgemeester Henri Lenferink (PvdA) van Leiden in het NOS Radio 1 Journaal over zijn aanbod om kinderen op te vangen.Leiden is het eerste gemeentebestuur dat ingaat op de oproep die Vluchtelingenwerk, Defence for Children en Stichting Vluchteling gisteren deden. Zij vroegen gemeenten een coalitie te vormen om zo het kabinet ervan te overtuigen dat Nederland vluchtelingenkinderen kan opvangen.Griekenland vroeg in oktober al aan de Europese lidstaten 2500 alleenreizende kinderen op te vangen die op dit moment in de opvangkampen en daarbuiten verblijven. Daar heeft Nederland niet op gereageerd.Ook Lenferink wil met het aanbod om 25 kinderen op te vangen een signaal geven aan Den Haag. ""We willen zeggen: dit kunnen wij aan in onze stad Leiden"", aldus de burgemeester. Hij wijst op de grote bereidheid van Leidenaren om tijdens de vluchtelingencrisis van 2015 hulp te bieden.""Onze stad heeft daar een groot hart voor en dat merken we nu al. Na ons eerste signaal laten veel mensen weten dat ze willen helpen"", vertelt Lenferink. De burgemeester is ervan overtuigd dat de gemeenteraad achter het besluit van het college staat, gezien de eerdere ervaringen.Lenferink benadrukt dat het primair een landelijke zaak is. De begeleiding van de kinderen is een taak van voogdijinstelling Nidos, zoals gebruikelijk bij alleenstaande minderjarige vreemdelingen. Maar de gemeente staat hen graag bij als dat nodig is.Het tegenargument dat je behalve kinderen, later ook misschien de rest van hun gezin moet opvangen, verwerpt Lenferink. ""Je moet kinderen vooropstellen. Zij hebben recht op hulp. Dat is nu het belangrijkste.""Vanochtend heeft ook een meerderheid in de Groningse gemeenteraad in een brief aan het college gevraagd alleenstaande minderjarige vluchtelingen op te vangen. Dat geldt ook voor de gemeenteraden van Amsterdam en Den Haag.Staatssecretaris Broekers-Knol noemt het in een reactie een sympathiek gebaar van de betrokken gemeenten. Maar ze wil nu eerst een plan van de Europese Commissie afwachten. ""Het is een probleem voor de hele EU, voor alle lidstaten. We moeten daar met zijn allen een oplossing voor zien te vinden."" Volgens Broekers kan het niet zo zijn dat het ene land zich aanmeldt en dat het andere land helemaal niets doet.",Özet,"Vrijdag, 13:32"
81,https://nos.nl/artikel/2326054-christenunie-ziet-landelijke-coalitie-met-forum-voor-democratie-niet-voor-zich.html,"
    ChristenUnie ziet landelijke coalitie met Forum voor Democratie niet voor zich 
  ","De ChristenUnie vindt het ""ongeloofwaardig"" om na de verkiezingen in een kabinet met Forum voor Democratie te gaan zitten. De partij sluit ""uit principe"" nooit een partij uit, maar ziet de twee partijen niet nader tot elkaar komen.Volgens CU-leider Segers houdt FvD-voorman Baudet onvoldoende afstand van racisme en trekt hij de wetenschap en onafhankelijk onderzoek voortdurend in twijfel. ""Het is niet geloofwaardig om ons daaraan te verbinden.""Ook vicepremier Schouten zei vanmorgen dat zij moeite heeft met de manier waarop Forum ""omgaat met zaken die raken aan beginselen van de rechtsstaat"". ""Als je ziet wat daar bijvoorbeeld gezegd wordt over rechters of instituties die heel wezenlijk zijn voor het functioneren van onze democratie, dan denk ik dat dat zo ver afstaat van het gedachtegoed van de ChristenUnie dat het niet geloofwaardig is om te gaan samenwerken.""Minister Hoekstra, die genoemd wordt als mogelijke nieuwe CDA-leider, zei vanmorgen dat de tijd nog niet rijp is om uitspraken te doen over samenwerking in een nieuwe coalitie. Hij wil daar pas na de Tweede Kamerverkiezingen in maart volgend jaar over nadenken. Maar hij vindt dat het CDA dan wel ""heel goed moet kijken met wie het in zee wil gaan. Ik heb natuurlijk steeds gezegd dat ik de eerdere uitspraken van Baudet buitengewoon kwalijk vind. En uiteraard zal dit soort dingen ook serieus moeten meewegen.""CDA-vicepremier De Jonge, ook een mogelijke kandidaat voor het partijleiderschap, herhaalt dat hij een landelijke samenwerking met Forum voor Democratie ""heel moeilijk voor me zie, om allerlei redenen"". Hij noemt als voorbeeld ""de flirt met fout rechts"". ""Maar het is een vraag die nu niet aan de orde is."" Ook hij wil pas na de verkiezingen over mogelijke en onmogelijke samenwerkingsverbanden gaan nadenken.Gisteren werd duidelijk dat het CDA in Noord-Brabant in het provinciebestuur wil gaan samenwerken met Forum voor Democratie. Hoekstra en de Jonge zeggen allebei dat die samenwerking een zaak is van de CDA'ers in de provincie.",Özet,"Vrijdag, 12:29"
82,https://nos.nl/artikel/2326044-nabestaande-luchtaanval-mosul-wil-twee-miljoen-dollar-van-nederlandse-staat.html,"
    Nabestaande luchtaanval Mosul wil twee miljoen dollar van Nederlandse staat
  ","Basim Razzo, een Irakees die zijn familie verloor bij een Nederlandse luchtaanval in Mosul in 2015, wil ruim twee miljoen dollar van de Nederlandse overheid. De man stelt de staat aansprakelijk voor de dood van zijn vrouw, dochter, broer, en neef en voor het verlies van zijn huis en inkomen.Volgens zijn advocaat Liesbeth Zegveld was de luchtaanval een ""internationale onrechtmatige daad"" omdat het woonhuis geen militair doelwit was. ""Gezien de zeer beperkte en tegenstrijdige inlichtingen had Nederland moeten afzien van de aanval"", schrijft ze aan Defensie.Basim Razzo overleefde het bombardement met Nederlandse F-16's. Zijn vrouw die naast hem in bed lag niet: Razzo werkt in 2015 bij een telecombedrijf en woont met zijn vrouw en 21-jarige dochter in een villawijk in Mosul. Zijn broer en schoonzus wonen met hun twee kinderen in de villa ernaast. Zijn zoon verblijft in Erbil. Op videobeelden die de VS heeft vrijgegeven is te zien hoe op 21 september 2015 twee bommen beide huizen in enkele seconden verwoesten. Alleen Basim en zijn schoonzus overleven de aanval.In november erkende minister Bijleveld van Defensie dat de aanval was uitgevoerd door Nederlandse F-16-piloten, en dat het een vergissing was. De inlichtingen ""die hebben geleid tot het identificeren van het doel waren onjuist"", liet ze de Kamer weten.Een van de Nederlandse piloten die de aanval uitvoerden, zei tegen De Telegraaf dat hij nachtenlang niet kon slapen toe hij ontdekte dat bij de aanval een onschuldige familie om het leven was gekomen. Dat was ""een klap in mijn gezicht"", vertelde hij.Het Amerikaanse ministerie van Defensie deed uitgebreid onderzoek naar de aanval. The New York Times kreeg het rapport in 2017 in handen. Daarin staat dat de internationale coalitie dacht dat de twee villa's van IS'ers waren.Met een drone hadden ze de huizen ongeveer anderhalf uur geobserveerd. Ze zagen geen wapens, maar het viel op dat er geen vrouwen en kinderen bij de huizen te zien waren, alleen mannen. Ook werd de poort opengedaan als er een auto aankwam, wat de indrukt wekte dat er een toegangscontrole was. Achteraf kwamen ze tot de conclusie dat er niets was dat de familie linkte aan IS.Als blijk van goede wil boden de Amerikanen na de aanval Razzo 15.000 dollar aan. Dat heet hij geweigerd, omdat het volgens hem in geen verhouding staat tot alle schade die hij heeft geleden.Sinds de aanval is Razzo naar eigen zeggen niet meer in staat om te werken. Hij kreeg granaatscherven in zijn rug en kan maar een paar honderd meter lopen. Een vervolgoperatie zou uitkomst kunnen bieden, maar daar heeft hij het geld niet voor.Omdat de aanval is uitgevoerd door Nederlandse piloten, en Nederland de inlichtingen heeft beoordeeld en de aanval heeft goedgekeurd, wordt de staat nu aansprakelijk gesteld.Nadat minister Bijleveld in november had erkend dat Nederland betrokken was bij de luchtaanvallen in Hawija en Mosul, kondigde ze zelf al aan dat ze gaat onderzoeken hoe ze de slachtoffers van beide aanvallen financieel kan compenseren. Op de uitkomst van dat onderzoek wil Razzo dus niet wachten.Uit eerdere betalingen die Nederland heeft gedaan aan nabestaanden in Afghanistan, blijkt dat de kans klein is dat Nederland een bedrag voorstelt dat in de buurt komt van de eis van Razzo. Tot dusver ging het om nooit meer dan enkele tienduizenden euro's.Advocaat Zegveld heeft het kabinet drie weken gegeven om te reageren.",Özet,"Vrijdag, 11:22"
83,https://nos.nl/artikel/2326025-cda-noord-brabant-overlegt-met-afdelingen-over-college-met-fvd.html,"
    CDA Noord-Brabant overlegt met afdelingen over college met FvD
  ","Het CDA in Noord-Brabant gaat met alle plaatselijke afdelingen praten over de samenwerking met Forum voor Democratie in het nieuwe provinciebestuur. De provinciale partijvoorzitter en de voorzitter van de Statenfractie organiseren daarvoor volgende week regiobijeenkomsten.Gisteren werd duidelijk dat het CDA in Noord-Brabant een college van Gedeputeerde Staten wil vormen met FvD, VVD en Lokaal Brabant. De partijen werden het eens over ""principes van samenwerking"" en gaan de komende tijd werken aan een inhoudelijk akkoord.In een gezamenlijke verklaring zeggen de vier partijen dat ze ""de hand uitsteken naar iedereen"" en ""openstaan voor een respectvolle samenleving"".Binnen het CDA ligt de samenwerking met Forum gevoelig. Fractievoorzitter Mulders van het CDA in Oisterwijk is een petitie begonnen om niet met de partij in zee te gaan. Hij benadrukt de uitgangspunten van het CDA: gespreide verantwoordelijkheid, gerechtigheid, solidariteit en rentmeesterschap. ""Als deze kernwaarden als maatlat worden gelegd langs de ideeën van FvD, dan is het duidelijk dat een samenwerking onmogelijk is.""De voorzitters Van Dijk van het provinciaal bestuur en De Hoon van de Statenfractie zeggen in een brief aan alle afdelings- en fractievoorzitters van het CDA dat ze graag willen praten over de principes van samenwerking. Er is al eerder telefonisch overleg geweest, maar nu komen er dus speciale bijeenkomsten. Van Dijk en De Hoon benadrukken in hun brief dat alle vier de onderhandelende partijen ""samen eigenaar zijn"" van de principes.Het landelijke CDA heeft de onderhandelingen steeds nadrukkelijk aan de provincie overgelaten. Verschillende landelijke kopstukken benadrukten dat het CDA in Noord-Brabant zijn eigen keuzes moet maken. CDA-minister Hoekstra herhaalde dat vandaag: ""Het is niet verstandig om met een soort landelijke oekaze te komen. Dat is democratisch niet verstandig en werkt contraproductief."" En zijn collega De Jonge zei dat provinciale afdelingen zelf moeten bekijken met wie ze graag verantwoordelijkheid willen dragen voor het bestuur. ",Özet,"Vrijdag, 09:02"
84,https://nos.nl/artikel/2326024-rechtspraak-loopt-vast-meer-dan-20-000-strafzaken-uitgesteld.html,"
    Rechtspraak loopt vast: meer dan 20.000 strafzaken uitgesteld
  ","De rechtspraak in Nederland kampt met een ernstig capaciteitsprobleem. Dit jaar moeten 22.700 strafzaken worden uitgesteld, omdat er te weinig plek is bij de rechtbanken, zegt Gerrit van der Burg, de hoogste baas van het Openbaar Ministerie.Van de uitgestelde strafzaken gaat het in 2200 gevallen om zwaardere delicten, waarvoor het OM minimaal een jaar cel eist. Die moeten worden beoordeeld door een meervoudige kamer van drie rechters.Het Openbaar Ministerie heeft vorig jaar 200.000 strafzaken afgehandeld. Slachtoffers en verdachten moesten gemiddeld veertien maanden wachten voordat een zaak voor de rechter kwam.Slachtofferhulp noemt de vertraging ""dramatisch voor de slachtoffers"". Voorzitter Rosa Jansen zegt dat een strafproces belangrijk is voor het herstel. Slachtoffers en nabestaanden van zedendelicten of dodelijke verkeersongelukken moeten volgens haar soms wel drie tot vier jaar wachten tot een zaak voorkomt.""Als er zulke lange wachttijden zijn dan moet je in ieder geval updates geven"", zei Jansen in het NOS Radio 1 Journaal. ""Mensen krijgen soms niet eens antwoord op een briefje met een verzoek om informatie. Wij zien het OM echt wel zijn best doen, maar de problematiek is groter dan elke goedwillende officier zou willen.""Dat de rechtspraak vastloopt, heeft een aantal oorzaken. Er is een tekort aan rechters en officieren, maar er zijn ook andere verklaringen, zegt Van der Burg. ""Rechtszittingen worden complexer, met de inzet van meer deskundigen, getuigen en tolken, waardoor het afhandelen van een zaak meer tijd kost dan vijf jaar geleden.""Ook is er steeds meer aandacht voor de achterliggende problematiek van verdachten, zoals psychische problemen, schulden, verslaving of een combinatie daarvan.Dat slachtoffers beter op de hoogte gehouden moeten worden, noemt Van der Burg ""een waarheid als een koe"". Volgens de OM-baas zijn er extra medewerkers aangenomen die dit gaan oppakken.Volgens minister Dekker is het een bekend probleem dat rechtszaken vertraging oplopen en heeft het kabinet daarom al veel extra geld in de rechtspraak gestopt: ""Er zijn extra rechters in opleiding om de achterstanden weg te werken. Dat rechtszaken vertraging oplopen is voor betrokkenen uitermate vervelend. Daarom moet dit ook worden opgelost."" Dekker voegt eraan toe dat de huidige capaciteit ook beter moet worden benut. Volgens hem moeten OM en rechtspraak daarin samen optrekken.",Özet,"Vrijdag, 08:54"
85,https://nos.nl/artikel/2326018-noodwet-pvv-om-te-stoppen-met-vergoedingen-voor-trage-asielprocedures.html,"
    Noodwet PVV om te stoppen met vergoedingen voor trage asielprocedures
  ","De PVV komt met een initiatiefwetsvoorstel om vergoedingen aan asielzoekers vanwege trage procedures af te schaffen. Eerder deze week werd duidelijk dat de Immigratie- en Naturalisatiedienst (IND) veel meer kwijt is aan deze dwangsommen dan eerder werd gedacht. Staatssecretaris Broekers-Knol erkende in de Tweede Kamer dat het bedrag dit jaar kan oplopen tot 70 miljoen euro per jaar en noemde dat een schok.De dwangsomregeling komt erop neer dat asielzoekers een bedrag van de overheid kunnen eisen als de IND langer dan zes maanden doet over een aanvraag. Die regeling moet de IND dwingen om de procedure op tijd af te ronden. Soortgelijke regels gelden voor veel meer besluiten van de overheid.De PVV vindt het onacceptabel dat asielzoekers gebruik kunnen maken van deze regeling en wil met een initiatiefvoorstel een eind maken aan de ""asielbonus"". Volgens de PVV kan het geven van dwangsommen aan asielzoekers op weinig draagvlak in de samenleving rekenen. ""Per asielzoeker wordt er 5000 tot 15.000 euro uitgekeerd ongeacht of zij doelbewust de boel frustreren om zo misbruik te kunnen maken van de wetgeving"", zeggen de indieners Wilders en Van Dijk in een toelichting.Volgens de partij maakt de dwangsomregeling Nederland ook aantrekkelijk voor nieuwe asielzoekers die doelbewust hun aanvraag saboteren.Dinsdag vroegen meer partijen het kabinet op de een of andere manier te stoppen met de dwangsommen voor asielzoekers. Staatssecretaris Broekers-Knol zei toen dat ze er wel naar wil kijken, maar dat dat niet zo maar even is geregeld. Ze benadrukte dat de overheid zich aan termijnen moet houden.In een reactie vandaag wijzen de regeringspartijen VVD en CDA erop dat Broekers-Knol al bekijkt of de dwangsommen kunnen verdwijnen. VVD-Kamerlid Becker is tegen de dwangsom voor asielzoekers en wacht nu eerst af waar de staatssecretaris mee komt. CDA-Kamerlid Van Toorenburg zegt dat ze steunt ""wat werkt en het snelste is"". SGP'er Bisschop staat achter het PVV-plan ""als het binnen de rechtsstatelijke kaders blijft"".De regeringspartijen D66 en ChristenUnie en oppositiepartij GroenLinks zien niets in de initiatiefwet. D66-Kamerlid Groothuizen wil de regels niet alleen veranderen ""omdat ze voor de PVV even niet goed uitkomen"". Hij vindt dat Broekers-Knol aan zet is om de problemen bij de IND op te lossen.Ook voor ChristenUnie-Kamerlid Voordewind zijn de dwangsommen niet de centrale vraag, maar gaat het erom hoe de procedure sneller kan. ""Een zorgvuldige procedure moet wel voorop blijven staan"". En volgens GroenLinkser Van Ojik is het beter om iets aan de oorzaak van de wachttijden te doen, namelijk ""het mismanagement van de staatssecretaris bij de IND"".",Özet,"Vrijdag, 08:01"
86,https://nos.nl/artikel/2326001-europese-afspraken-moeten-al-het-plastic-recyclebaar-maken.html,"
    Europese afspraken moeten al het plastic recyclebaar maken
  ","Alle plastic verpakkingen moeten recyclebaar worden of geschikt worden gemaakt voor hergebruik. Vijftien Europese landen en 66 bedrijven hebben daartoe een samenwerkingsverband gesloten.Minister Van Veldhoven van Milieu presenteert het plan vandaag in Brussel. Verschillende soorten plastic komen nu nog op een grote hoop terecht, waardoor het sorteren lastig is.In 2017 produceerde Europa bijna 65 miljoen ton plastic, waarvan 40 procent wordt gebruikt voor verpakkingen. Slechts 30 procent van plastic producten en verpakkingen wordt in Europa op dit moment gerecycled. ""Als we de klimaatdoelen van Parijs willen halen, moeten we behalve naar schone energie ook naar schone grondstoffen kijken"", zegt Van Veldhoven.Van Veldhoven vindt het Europees Plastic Pact, zoals de samenwerking officieel heet, een belangrijke stap om te zorgen dat er minder plastic in het milieu terecht komt. ""Plastic is een bijzonder materiaal. Het houdt voedsel vers, maar het moet natuurlijk niet bijdragen aan de plasticsoep.""Vorig jaar maakte Van Veldhoven al afspraken met Nederlandse bedrijven en milieuorganisaties over plastic producten en verpakkingen. Samen met haar Franse en Deense collega's zette ze zich daarna in om ook op Europees niveau een overeenkomst te sluiten. Die afspraken zijn gemaakt met overheden, grote bedrijven, plasticproducenten en afvalverwerkers.Milieuorganisatie Greenpeace, die niet bij de afspraken betrokken is, vindt het Europees Plastic Pact een gemiste kans. ""Het is te veel gefocust op recycling en niet op de systeemverandering die we nodig hebben om dit gigantische probleem aan te pakken"", zegt een woordvoerder.We moeten af van de wegwerpcultuur, vindt Greenpeace. Dat betekent je eigen waterfles meenemen naar school of het werk en verpakkingsvrije shampoo gebruiken.De ondertekenaars streven er overigens ook naar om het plasticgebruik met ten minste 20 procent omlaag te brengen. De doelen moeten voor 2025 gerealiseerd zijn.Waarom plastic zo ingewikkeld te recyclen is, legt NOS op 3 in onderstaande special uit:",Özet,"Vrijdag, 05:59"
87,https://nos.nl/artikel/2326683-illegale-medicijnen-in-poolse-supers-net-zo-lucratief-als-hennepteelt.html,"
    Illegale medicijnen in Poolse supers: ""Net zo lucratief als hennepteelt""
  ","Speciale teams van politie, douane, UWV en sociale recherche zien in Den Haag een toename van illegale medicijnen in schappen van Poolse supermarkten. Het gaat om middelen als pijnstillers, maar soms ook zwaardere medicijnen als antibiotica.""Wij zien dat hun assortiment steeds uitgebreider wordt"", zegt Marcel, teamleider bij een van die speciale teams. Met de medicijnenhandel wordt volgens de politie inmiddels net zoveel verdiend als met de hennepteelt.Het speciale team doet geen invallen, benadrukt teamleider Marcel. Dat zou veel meer inzet kosten van het Openbaar Ministerie. Den Haag heeft daarom een regionaal team opgericht dat zogeheten bestuurlijke controles uitvoert. Volgens Marcel veel goedkoper én efficiënter.Voor het verkopen van medicijnen, ook legale, is een Nederlandse opleiding en vergunning verplicht. Bovendien kan het gebruik grote gezondheidsrisico's opleveren. De precieze herkomst is vaak onbekend en de kwaliteit van de middelen is niet door Nederlandse toezichthouders gecontroleerd.Het team van Marcel was al bij veertien van de ongeveer honderd Poolse winkels in de regio Den Haag. Naast illegale sigaretten en drank waar geen accijns over is betaald, let het team dus vooral ook op illegale medicijnen. Want daarvan wordt de laatste maanden steeds meer gespot in de winkeltjes.Bij een zo'n controle worden op een locatie alle gevonden medicijnen in beslag genomen. ""We zien hier vier vierkante meter schap dat volstaat met medicatie, vooral met Poolse opschriften"", zegt Marcel.We gingen mee bij een van de controles. Aan het eind van de dag heeft het team van Marcel veertig dozen en kratten vol medicijnen in beslag genomen. Een financiële klap voor de winkels: de koopwaar is weg en de boetes kunnen variëren van 500 tot 80.000 euro. In sommige winkels werd zwart of naast een uitkering gewerkt. Voor de ondernemers dreigt vervolging.De politie onderzoekt nog waar de koopwaar vandaan komt. Volgens teamleider Marcel is het ondertussen wel duidelijk dat er grotere organisaties achter zitten: ""Zij opereren zeker regionaal, en misschien zelfs landelijk bij de invoer van dit soort producten"".",Özet,"Vandaag, 10:39"
88,https://nos.nl/artikel/2326674-wat-te-doen-als-de-economie-getroffen-wordt-door-corona.html,"
    Wat te doen als de economie getroffen wordt door corona?
  ","China lijkt langzaam maar zeker op te krabbelen uit de coronacrisis. Het economisch leven komt voorzichtig op gang en bedrijven starten weer op. Zonder schroom begeeft president Xi zich naar het epicentrum van de coronavirus Wuhan voor ziekenbezoek. ""We zullen deze epidemie verslaan"", klinkt het ferm.In Europa en de Verenigde Staten krijgt het coronavirus juist meer grip en begint het virus het sociaal-economische leven te ontwrichten. De kansen op een recessie, mild of stevig, nemen toe, ergens in het tweede of derde kwartaal.Neem Italië. Dat land heeft de op twee na grootste economie van de eurozone, na Duitsland en Frankrijk, en is in Europa het zwaarst getroffen door het coronavirus. De industrie in het noorden is verlamd.Voor heel Italië en zijn 60 miljoen inwoners gelden nu quarantainemaatregelen. Reizen is beperkt en politie en leger zien erop toe dat de regels worden nageleefd. Veel vluchten zijn geannuleerd, grensovergangen soms dicht, en scholen, universiteiten, musea, bioscopen en theaters zijn voorlopig gesloten. Veel evenementen zijn afgelast. Bedrijven vallen stil of werken maar gedeeltelijk, door het wegblijven van zieke werknemers of uit voorzorg.Consumenten worden ook geraakt en hebben vragen: word ik ziek, hoe veilig is het, moet ik meer voorzorgsmaatregelen nemen, wel of niet werken, reizen of vakantie afblazen, eten en drinken en wc-papier hamsteren, niet meer buiten de deur eten? De hand gaat op de knip.En dat alles bij elkaar zorgt weer voor nerveuze beleggers en dalende beurzen.ABN Amro maakt een schematische weergave van de uitbraak van het virus en de gevolgen daarvan voor de economie.Steeds meer landen zinnen daarom op omvangrijke steunmaatregelen om de negatieve gevolgen voor de economie op te vangen en voorkomen dat bedrijven kopje onder gaan en burgers de rekening betalen.Ook Brussel komt in actie met een investeringsfonds met 25 miljard euro. Het geld is bedoeld om ""de kwetsbare delen van de Europese economie"" te steunen, zegt voorzitter van de Europese Commissie Von der Leyen, zoals het midden- en kleinbedrijf, arbeidsmarktprojecten en de gezondheidszorg. 7,5 miljard is direct beschikbaar.Om de steunmaatregelen in landen niet in de weg te zitten wil de EU de Europese begrotingsregels en regels voor staatssteun versoepelen.Italië steekt 10 miljard euro in crisismaatregelen voor bedrijven en huishoudens. ""We moeten onze levenswijze veranderen, en allen iets opgeven voor het welzijn van Italië"", aldus de Italiaanse premier Conte.Met dat geld wil Italië onder meer deeltijd-WW bekostigen en uitstel van belastingbetalingen geven aan bepaalde burgergroepen. Huishoudens en kleine bedrijven krijgen ontheffing voor het betalen van hun hypotheek.Door het steunpakket zal het Italiaanse begrotingstekort oplopen tot 3 procent van het bbp. De Europese Commissie had eerder juist een tekortplafond van maximaal 2,2 procent opgelegd, maar de Italianen gaan ervan uit dat Brussel het grotere tekort wel zal accepteren, want het zijn immers crisistijden.De Duitse regering zet vooral in op maatregelen rond de werkgelegenheid bij bedrijven. De auto-industrie wordt hard geraakt door de ingestorte autoverkopen in China. De regels voor werktijdverkorting worden versoepeld en werkgevers krijgen alle sociale premies vergoed.Naar verwachting zullen bedrijven in maart voor 124.000 werknemers werktijdverkorting aanvragen.Japan trekt 8 miljard euro uit voor een pakket steunmaatregelen. Dat is vooral gericht op het midden- en kleinbedrijf. Ook wordt geld gestoken in de gezondheidszorg en komen er subsidies voor ouders die door de gesloten scholen vrij moeten nemen om voor hun kinderen te zorgen.President Trump kondigde maandag aan dat ook de VS hulp en steun gaat geven. Tot nu toe vond de Amerikaanse regering steunmaatregelen niet nodig en volstonden renteverlagingen. Maar corona teistert nu ook de financiële markten en dat heeft in het Witte Huis de knop omgezet.Trump beschouwt de beurs als een belangrijke graadmeter voor het succes van zijn politiek-economisch beleid. Stijgende beurskoersen betekenen politieke steun, instortende koersen niet. De aandelenbeurs is ook voor veel Amerikanen belangrijk voor hun pensioen.Welke concrete stimuleringsmaatregelen de VS in petto hebben is nog niet duidelijk, maar het zou onder meer gaan om belastingverlagingen voor bedrijven en betaald ziekteverlof voor werknemers die ziek thuiszitten.Nederland heeft nog geen plannen voor omvangrijke steunmaatregelen. Volgens premier Rutte kan Nederland tegen een stootje. De financiën zijn op orde en de staatsschuld erg laag, wat een stevige buffer oplevert.",Özet,"Vandaag, 08:24"
89,https://nos.nl/artikel/2326658-hotelbranche-aantal-crises-gehad-maar-deze-is-echt-vreselijk.html,"
    Hotelbranche: ""Aantal crises gehad, maar deze is echt vreselijk""
  ","""De Amsterdamse beurs is een bloedbad en bij ons is het niet anders"", zegt manager Nico Evers van het Amsterdamse Jakarta-hotel over de impact van corona op de hotelbranche. Evers, ook vice-voorzitter van Koninklijke Horeca Amsterdam, krijgt sinds een paar dagen ""ongelooflijk veel annuleringen"".Vooral werkbezoeken worden afgezegd. Ook komen er amper nieuwe boekingen van toeristen bij, melden ondernemers in Amsterdam, Rotterdam en Noord-Brabant. Sinds het eerste coronageval in Nederland daalde het aantal boekingen in Amsterdamse hotels met 30 procent. Evers: ""We hebben eerder crises gehad waarbij angst ervoor zorgde dat mensen thuisbleven, maar deze is wel echt vreselijk.""Om zo efficiënt mogelijk te werken, vraagt hij personeelsleden nu vakantiedagen op te nemen. Ook ontslagen kan de hotelier niet uitsluiten. ""Er zijn contracten die aflopen en simpelweg niet worden verlengd."" Dat gebeurt over de hele linie. ""Het is een keten: doordat er minder gasten zijn, hoeft er ook minder te worden schoongemaakt of gekookt.""De omzetdaling wordt herkend door de Rotterdamse Hotel Combinatie, een overlegorgaan van aangesloten hotels uit de regio. ""Momenteel behandelen we meer telefoontjes die gaan over annuleringen, dan dat we nieuwe reserveringen aannemen"", zegt Roel Dusseldorp, general manager van Hotel New York en voorzitter van de regionale belangenvereniging.Omdat Dusseldorp de situatie de komende zes weken niet ziet veranderen, vraagt hij momenteel werktijdverkorting aan voor zijn werknemers. ""Dit is een van de dingen die je als bedrijf kunt doen, naast goed kijken naar roosters en mensen vragen een vakantiedag op te nemen.""Ook hij sluit ontslagen niet uit. ""Werknemers met proeftijd zijn op een verkeerd moment binnengekomen. Dat is heel spijtig. Wij zijn ruim tien jaar geleden goed door de financiële crisis gekomen. Nu voelen we de klap wel echt. Normaal gesproken draaien we in maart op 75 procent van ons kunnen, nu is dat maar 50 procent.""""Sinds maandag zien we echt een verandering"", zegt de Tilburgse horeca-ondernemer Tim Wijdemans. De persconferentie van premier Mark Rutte heeft volgens hem veel effect gehad op grotere bijeenkomsten die hierdoor zijn geannuleerd.Rutte riep onder andere Brabanders op om thuis te werken als dat kan:""Bedrijven nemen nu echt maatregelen"", zegt Wijdemans. ""Ze annuleren bestaande reserveringen en er komen weinig nieuwe boekingen bij. Waar we een week geleden als branche dachten dat het wel meeviel, zie ik nu dat dit voorlopig nog niet klaar is.""Wijdemans, directeur van diverse hotels en restaurants in de regio, maakt zich zorgen over hoe het verder moet met zijn bedrijf als gasten wegblijven. ""We moeten als organisatie flexibel meebewegen om alle 125 medewerkers productief te laten zijn, dit vraagt om aanpassing en creativiteit.""Extra maatregelen doorvoeren, naast werktijdverkorting, wordt lastig. ""We deden alles al intern, we kunnen dus geen extra diensten afzeggen. Of we het hiermee redden hangt af van hoelang het gaat duren. Aan de hand daarvan zal blijken hoeveel omzet ik misloop en of de overheid maatregelen moet treffen.""Ook Koninklijke Horeca Nederland maakt zich zorgen over de impact van het coronavirus op de horecabranche. De landelijke belangenclub ziet het aantal annuleringen landelijk toenemen en de bezettingsgraad van hotels dalen. ""Er is in de hotelbranche geen paniek, maar er zijn wel hot pockets: Noord-Brabant, Rotterdam en Amsterdam hebben het zwaarder"", zegt directeur Koninklijke Horeca Nederland Dirk Beljaarts.Restaurants hebben er minder last van. ""Die zijn vooralsnog prima gevuld. Hotels merken het nu al, omdat boekingen samenhangen met beurzen of evenementen die nu steeds vaker worden verzet of geannuleerd. Hotels zijn een graadmeter voor wat er verder in de toekomst zal gebeuren. Het is niet gezegd dat restaurants daar geen last van zullen krijgen.""",Özet,"Vandaag, 06:37"
90,https://nos.nl/artikel/2326617-olieruzie-en-coronavirus-waren-perfect-storm-die-beurzen-rood-kleurde.html,"
    Olieruzie en coronavirus waren ""perfect storm"" die beurzen rood kleurde
  ","Het was een ruzie tussen olieproducenten die gisteren een prominente rol speelde op de wereldwijde beurzen. Rusland en de OPEC (de Olieproducerende en Exporterende Landen) onder aanvoering van Saudi-Arabië werden het dit weekend niet eens over een strategie om de olieprijs te stutten. ""Die verdeeldheid heeft geleid tot een enorme daling van de olieprijs, waar de beurzen op hun beurt weer op reageerden"", zegt Lucia van Geuns, energie-adviseur bij The Hague Centre for Strategic Studies.Het gevolg: zware koersdreunen bij oliebedrijven. Shell bijvoorbeeld raakte meer dan een dan een vijfde van zijn waarde, ongeveer 30 miljard euro, kwijt.Daarbij ging de hele beurs bewegen. ""Olie-aandelen zijn zwaargewichten"", legt beleggingsstrateeg Lukas Daalder van vermogensbeheerder BlackRock uit. ""De markten waren al wat langer ongerust, vanwege de onzekere toekomst door het coronavirus. Het was al een smeulend vuurtje.""Energie-adviseur Van Geuns beaamt dat. ""Bij elkaar was het een perfect storm.""Dat ging zo, aldus Van Geuns. De Saudiërs, het tweede olieproducerende land ter wereld, vroegen de Russen, de nummer drie, om de productie terug te schroeven om zo de prijs overeind te houden bij een afnemende vraag naar olie door de coronacrisis.Maar de Russen wilden de situatie rond het coronavirus eerst nog even aanzien. En ze vreesden dat Amerikaanse schalieoliebedrijven zouden profiteren van een stabiele olieprijs. De VS is, mede dankzij die schalieoliebedrijven, de grootste olieproducent ter wereld.
      Uiteindelijk hoop je dat Rusland en Saudi-Arabië weer met elkaar om de tafel gaan. 
    Omdat de Russen weigerden, besloten de Saudiërs een andere tactiek te proberen door per 1 april de olieproductie binnen OPEC vrij te geven. Een signaal dat de productie juist flink kan stijgen.Daardoor daalde de prijs enorm, op het dieptepunt zelfs tot 31 dollar per vat olie. ""Rusland zei: laat de prijs maar dalen, dan voelen de Amerikanen ook de pijn"", aldus Van Geuns. Voor de schalieoliebedrijven is een prijs van dertig dollar per vat te laag om uit de kosten te komen. ""Veel Amerikaanse schalieoliebedrijven hebben torenhoge leningen die ze moeten aflossen en maken nu weinig winst.""Beleggers verwachten dat kleinere schaliebedrijven door te lage inkomsten aflossingsproblemen kunnen krijgen. Investeerders in deze sector, waaronder ook ABN-Amro en ING, lopen daardoor risico's.""Uiteindelijk hoop je dat Rusland en Saudi-Arabië weer met elkaar om de tafel gaan"", zegt energie-adviseur Van Geuns. Heel lang zijn lage prijzen volgens haar niet vol te houden. ""Het Amerikaanse schalieolie wordt met deze olieprijs onrendabel. Voor Rusland doet een prijs onder de veertig dollar pijn. De Saudiërs hebben nog de meeste olie en kunnen dat goedkoop uit de grond halen. Maar ook zij hebben een hogere prijs nodig om hun begroting sluitend te krijgen.""Beleggingsstrateeg Daalder maakt zich over de oliemarkt minder zorgen dan om het coronavirus. ""Olie is een markt met een natuurlijk verloop. Het coronavirus is meer onzeker. Het hangt er erg van af hoe de situatie zich gaat ontwikkelen.""",Özet,"Gisteren, 19:08"
91,https://nos.nl/artikel/2326555-aandelenbeurzen-veren-op-na-zware-koersverliezen.html,"
    Aandelenbeurzen veren op na zware koersverliezen
  ","De beurzen lijken zich enigszins te herstellen van de zware verliezen van gisteren. De koersen zitten overal in de plus. De Amsterdamse AEX noteerde rond de middag een plus van 3,5 procent, op 507 punten. Maandag verloor de AEX nog 7,6 procent.Ook in Londen, Frankfurt en Parijs staan de beurzen ongeveer vier procent hoger. En de beurs van Milaan (in het zwaar getroffen coronagebied) wint 3,5 procent, na een koersverlies gisteren van ruim 11 procent.In onder meer Japan, Italië, Duitsland, Frankrijk en de Verenigde Staten zint de overheid op miljarden kostende maatregelen voor burgers, bedrijven en werknemers om de economische gevolgen van de corona-uitbraak te verzachten. De voornemens lijken een kalmerende werking te hebben.Het herstel begon voorzichtig maar kreeg gaandeweg meer vaart. Aandelen die gisteren meer dan 10 procent verloren, zoals Shell en bankaandelen, stijgen nu het sterkst. Shell bijvoorbeeld met 11 procent.De olieprijs, die maandag nog implodeerde en 30 procent daalde, zit ook weer in de lift. Brent-olie wordt nu verhandeld voor 37 dollar voor een vat.",Özet,"Gisteren, 12:38"
92,https://nos.nl/artikel/2326536-internetreus-amazon-van-start-met-nederlandse-winkel.html,"
    Internetreus Amazon van start met Nederlandse winkel
  ","Nederlandse webwinkels houden al jaren rekening met de komst van een grote concurrent uit de VS en vandaag is het zover. Internetbedrijf Amazon heeft een Nederlandse webwinkel geopend, waarbij duizenden Nederlandse winkeliers zijn aangesloten.Amazon is de grootste webwinkel ter wereld, met een jaaromzet van bijna 250 miljard euro. Jaarlijks stijgt de omzet met meer dan 20 procent. Iedere dag verstuurt het bedrijf over de hele wereld miljoenen pakketten.Nederland is het zesde land in Europa waarbij het Amerikaanse bedrijf een eigen webwinkel begint. In de VS verkopen miljoenen bedrijven producten via Amazon. In Nederland zou het gaan om enkele duizenden ondernemingen. Bij de Nederlandse concurrent Bol.com zijn 27.000 ondernemers aangesloten.Amazon was al actief op de Nederlandse markt met zijn Duitse webwinkel. Daarmee was het bedrijf in grootte de zesde webwinkel van Nederland.Concurrenten hebben zich voorbereid op de komst van de Amerikaanse gigant. Zo begon Bol.com onlangs met de verkoop van kleding. Tarieven voor partijen die via de winkel spullen verkopen zijn verlaagd.",Özet,"Gisteren, 08:33"
93,https://nos.nl/artikel/2326500-servicekosten-airbnb-in-strijd-met-wet-weg-vrij-voor-andere-claims.html,"
    Servicekosten Airbnb in strijd met wet, weg vrij voor andere claims
  ","Airbnb overtreedt de wet door zowel bij klanten als woningverhuurders bemiddelingskosten in rekening te brengen. Dat oordeelt de Amsterdamse kantonrechter in een zaak die is aangespannen door een klant. De uitspraak biedt mogelijkheden voor de ruim een miljoen Nederlandse klanten van Airbnb om de servicekosten terug te eisen.Het gaat om een uitspraak in een specifieke zaak. Maar als veel klanten in actie komen, kan de uitspraak een voorbode zijn van een strop voor Airbnb die in de tientallen miljoenen loopt.In dit specifieke geval ging het om een klant die tussen 2016 en 2018 zeven vakantiewoningen boekte via Airbnb. Daarvoor bracht het bedrijf 470 euro aan servicekosten in rekening. Omdat ook verhuurders een deel van de huursom moeten afdragen aan het bedrijf, overtreedt Airbnb volgens de rechter het verbod op het 'dienen van twee heren'- een wet die moet voorkomen dat er belangenverstrengeling optreedt, bijvoorbeeld in de makelaardij.Airbnb zei ter verdediging dat het bedrijf geen makelaar is, maar een onlineplatform en niet bemiddelt, maar ""een service aanbiedt"" - argumenten die de woordvoerder ook aanhaalt in een schriftelijke reactie. Maar volgens de rechter geldt de wet niet alleen voor makelaars. Bovendien heeft Airbnb invloed op de manier waarop een overeenkomst tussen de klant en verhuurder tot stand komt - een vorm van bemiddeling, vond de rechter.Meer dan een miljoen Nederlanders gebruiken Airbnb. Exacte cijfers heeft de persvoorlichter niet paraat. Gemiddeld rekent het bedrijf 15 procent bemiddelingskosten. Als alle klanten slechts twee nachten weggaan en 70 euro per nacht betalen, komt dat al neer op ongeveer 21 miljoen euro aan inkomsten aan servicekosten. Het werkelijke bedrag ligt waarschijnlijk vele malen hoger.De rechtszaak werd gevoerd door een claimbureau, dat Nederlandse gebruikers van het platform belooft ""honderden euro's aan onterecht betaalde servicekosten"" terug te vorderen in ruil voor een percentage van de opbrengst.Airbnb benadrukt in een reactie dat deze uitspraak niets zegt over de toekenning van toekomstige claims. ""Het gaat om een individuele rechtszaak"", zegt de woordvoerder. ""Toekomstige rechters zijn niet gebonden aan de uitspraak.""Dat wordt bevestigd door een persrechter van rechtbank Amsterdam, die daarbij wel benadrukt dat het om een heel duidelijke beslissing gaat. ""Het ligt niet heel erg voor de hand dat het oordeel anders zal zijn in een vergelijkbare zaak.""Airbnb kondigt aan in hoger beroep te gaan. Maar die mogelijkheden zijn beperkt, licht de persrechter toe. Omdat het claimbedrag laag is, is normaal hoger beroep niet mogelijk. Alleen cassatie is mogelijk, maar dan wordt de zaak niet meer inhoudelijk behandeld. Airbnb moet dan aantonen dat het ging om een oneerlijk proces, waarbij de rechter het bedrijf bijvoorbeeld onvoldoende ruimte heeft gegeven zijn verhaal te doen.",Özet,"Maandag, 21:20"
94,https://nos.nl/artikel/2326463-aex-dieprood-wall-street-beleeft-grootste-verlies-sinds-2008.html,"
    AEX dieprood, Wall Street beleeft grootste verlies sinds 2008 
  ","De Europese aandelenbeurzen maakten vandaag een duikvlucht na een toch al slechte week. De schade voor de Amsterdamse AEX is 7,7 procent. Hij sloot uiteindelijk op 490.7 punten, wat min of meer gelijk is aan de opening van vanmorgen. Vlak voor de opening van Wall Street stond de AEX zelfs op min 8,6 procent.Ook de Amerikaanse beurzen gingen onderuit. De Dow Jones sloot uiteindelijk met een verlies van 7,8 procent, en de technologiebeurs Nasdaq verloor 7,3 procent. Het was het grootste verlies op Wall Street sinds 2008. Ze openden ook zo'n 7 procent lager. Vanwege die grote koersverliezen werd de Amerikaanse beurshandel kort na opening 15 minuten stilgelegd, bedoeld om de markt wat af te koelen. Het is voor het eerst sinds het uitbreken van de financiële crisis in 2008 dat de handel op Wall Street onderbroken werd. Na de hervatting werden de koersverliezen iets minder.Beursregels stellen dat de handel een kwartier onderbroken wordt als de koers binnen 25 minuten met 7 procent daalt. Als de koers later meer dan 13 procent daalt volgt er weer een kwartier pauze. Bij een daling van 20 procent of meer wordt de handel voor de rest van de dag helemaal stilgelegd.Voor de Amsterdamse AEX komt deze dag op de twaalfde plek van alle grootste koersdalingen ooit, zegt analist Corné van Zeijl.Grote verliezers zijn onder meer Shell, dat 17,5 procent inleverde. Bij opening verloor het olieconcern zelfs even 22 procent waarmee in een klap 30 miljard euro aan beurswaarde verdampte.De AEX noteerde drie weken geleden nog een piek van 628 punten, maar is in drie weken tijd weggezakt tot onder de 500 punten, een daling van 20 procent.De paniekmeters van de beurzen, de Amerikaanse VIX-index en de Amsterdamse VAEX-index, die de bewegelijkheid en nervositeit van de handel weergeven, zijn door het dak geschoten en hebben sinds eind 2008 niet meer zo hoog gestaan. Beleggers willen massaal van hun aandelen af, versterkt door de automatische koop- en verkoopprogramma's.De extreem grote koersdalingen zijn het gevolg van de wereldwijde problemen door de coronacrisis en de onverwachte, scherpe daling van de olieprijzen. In de markten groeit de angst dat het zich steeds verder verspreidende coronavirus de economie veel meer schade gaat toebrengen. De langdurige verstoring van productie en handel brengt allerlei grote en kleine bedrijven in problemen en de groei van de wereldeconomie wordt verlaagd. Het woord recessie valt steeds vaker.Daarbovenop komen kelderende olieprijzen. De groeivertraging van de wereldeconomie als gevolg van het coronavirus drukt de vraag naar energie. Sinds de uitbraak was de olieprijs gestaag gedaald, van 68 dollar naar 50 dollar. De OPEC, het kartel van olieproducerende landen, wilde de dalende olieprijzen stoppen door de olieproductie verder te beperken, maar Rusland wilde hier niet aan meewerken. Rusland is de op twee na grootste olieproducent ter wereld, maar geen lid van de OPEC.Saudi-Arabië, de leider van de OPEC, besloot daarop de olieprijzen te verlagen en de oliekraan juist verder open te zetten, om zo de Russen door een prijzenoorlog te dwingen toch mee te doen. Meer olie oppompen in een markt die minder olie nodig heeft, drukt de prijzen en kost olielanden miljarden. De forse prijsdaling dwingt de Russen misschien terug te keren naar de onderhandelingstafel, zo is het idee. Maar daar ziet het niet naar uit. Rusland heeft al aangekondigd de olieproductie op te voeren.De olieprijs daalde even met 30 procent na de dreiging van Saudi-Arabië om de olieproductie op te voeren. Een vat ruwe Brent-olie kost 36 dollar, de helft van wat olie begin januari kostte.",Özet,"Maandag, 16:04"
95,https://nos.nl/artikel/2326447-een-bloedrode-dag-op-de-beurs-wat-gaan-we-daarvan-merken.html,"
    Een bloedrode dag op de beurs, wat gaan we daarvan merken?
  ","Paniek op de beurzen vandaag. De Amsterdamse AEX opende vanochtend, net als veel Europese beurzen, drastisch lager en sloot op 7,7 procent verlies. En de olieprijs kelderde omdat Saudi-Arabië de oliekraan wagenwijd openzette. Wat is er aan de hand? En wat gaan gewone burgers ervan merken?""Het is een bloedrode dag en het houdt ook niet zomaar op"", zegt Jos Versteeg, analist van InsingerGillissen. Ook oud-topman van Robeco, Jaap van Duijn, is somber. ""We zien de angst voor de waarschijnlijkheid dat de wereld in een nieuwe recessie gaat belanden.""""We zitten met twee problemen tegelijk"", zegt analist Versteeg. ""Er is paniek om het coronavirus, en daar komt nu bij dat Saudi-Arabië de oliekraan openzet. Hierdoor hebben we te maken met de meest extreme olieprijsdaling in bijna dertig jaar."" Veel banken en beleggers, ook Nederlandse, hebben geld geïnvesteerd in de olie-industrie. En voor die investeringen wordt nu gevreesd.Van Duijn wijst op de timing van de problemen met het coronavirus én de olieprijs. ""Al twee jaar stagneert de wereldhandel en daar komt nu deze klap overheen. Er is minder aanbod, door de sterke beperkingen en invoer uit China, en er is minder vraag van consumenten.""""De daling van vandaag laat vooral de onzekerheid zien die is ontstaan door Corona. Verder weerspiegelt het een reële ontwikkeling omdat de aanvoer vanuit China stopt en met name de bedrijven in de energiesector, zoals de oliebedrijven, heel zwaar getroffen worden"", zegt hoogleraar Dirk Bezemer van de Rijksuniversiteit Groningen.""Het zal een grote klap zijn voor het bedrijfsleven, maar in zekere mate ook voor de burger"", denkt Bezemer. ""Aan vlees en zuivel hebben we waarschijnlijk geen gebrek, maar er zullen wel bepaalde tekorten aan producten komen. Wat belangrijk is, is dat er goed gecommuniceerd gaat worden vanuit de overheid en dat de bevolking rustig blijft en niet gaat hamsteren.""Jochen Mierau, hoogleraar aan de Rijksuniversiteit Groningen en wetenschappelijk directeur van de Aletta Jacobs School of Public Health, denkt dat het met de Nederlandse gezondheidszorg wel goed zit. ""Ons zorgsysteem zit goed in elkaar. Het zal wel meer onder druk komen te staan, maar dat kan het aan."" In de Verenigde Staten zullen ze, omdat de gezondheidszorg niet voor iedereen even goed toegankelijk is, volgens hem op de lange termijn veel meer last van corona gaan ondervinden.""We moeten vooral niet in paniek raken en stoppen met elkaar ontmoeten"", vindt professor Jan Luiten van Zanden van de Universiteit Utrecht. Mierau roept vooral de overheid op om ""snel en hard te reageren en bedrijven en mensen te helpen die gevolgen gaan ondervinden van een mogelijke crisis.""Een klein lichtpuntje: door de lage olieprijs wordt brandstof aan de pomp goedkoper. Maar dat is dan ook meteen het enige financiële voordeel.""In het kapitalisme hebben crises twee regelmatigheden"", zegt Van Zanden. ""De een is dat we eens in de tien jaar een crisis hebben, de ander is dat elke crisis weer uniek is en andere oorzaken en gevolgen hebben dan die daarvoor. Deze crisis bevat tot nu toe beide regelmatigheden.""Bezemer ziet weinig vergelijking met eerdere crises. ""Het is qua oorzaken en gevolg niet te vergelijken met de oliecrises uit de jaren '70. De omvang van de SARS-epidemie in 2002-2003 en de Mexicaanse griep in 2009-2010 waren te klein om echt van invloed te zijn op de wereldeconomie. Qua omvang lijkt Corona meer op de Spaanse griep van 1918-1920, maar toen bestond de wereldeconomie nog niet uit zo'n geglobaliseerde productieketen.""Hoe herken je het coronavirus? Dat zie je in deze video:Bij elke crisis zit de economie dus weer anders in elkaar. Van Zanden maakt zich zorgen, omdat volgens hem de hoogconjunctuur te lang heeft geduurd. ""De economie is te lang kunstmatig in stand gehouden door de lage rentes. Dat betekent enerzijds dat de crisis daardoor harder zal toeslaan, en anderzijds dat de middelen van monetair beleid, zoals het verlagen van de rente om de economie te stimuleren, nu maar in beperkte mate mogelijk zijn."" Ook is volgens Van Zanden de schuldenproblematiek, de oorzaak van de kredietcrisis in 2007, onvoldoende aangepakt.Analist Versteeg verwacht dat de verliezen in eerste instantie aanhouden. Een stijging van de olieprijs laat volgens de analist van InsingerGillisen nog wel even op zich wachten. ""Ik verwacht dat de oliemarkt over een paar maanden weer hersteld zal zijn.""De impact van het virus is veel minder goed te voorzien, zegt Van Duijn. ""Je kunt het coronavirus wel bestrijden met een vaccin, maar niet met een rente van nul procent.""",Özet,"Maandag, 13:33"
96,https://nos.nl/artikel/2326420-twitter-noemt-video-over-biden-door-team-trump-gemanipuleerd.html,"
    Twitter noemt video over Biden door team-Trump gemanipuleerd
  ","Een bewerkte video van de Democratische presidentskandidaat Joe Biden is door Twitter bestempeld als ""gemanipuleerde media"". In het filmpje wordt de indruk gewekt dat Biden zegt dat alleen president Trump kan worden gekozen.Het is voor het eerst dat het sociale netwerk gebruikmaakt van de mogelijkheid om media als zodanig te bestempelen. Het beleid dat dit mogelijk maakt, werd donderdag van kracht. De video was online geplaatst door Dan Scavino, directeur sociale media van het Witte Huis, en daarna geretweet door Trump.In de video is te horen dat Biden het volgende zegt: ""We kunnen deze verkiezingen niet winnen. Excuseer mij, we kunnen alleen Donald Trump opnieuw kiezen."" Het filmpje stopt als Biden begint aan het tweede deel van zijn zin, waarin hij benadrukt dat de campagne bij de Democraten positief moet blijven om te voorkomen dat Trump wordt herkozen. Voor de video is een toespraak gebruikt die Biden afgelopen weekeinde hield in Kansas City, schrijft The New York Times.De beelden van Scavino waren maandagochtend al bijna 6 miljoen keer bekeken op Twitter. Scavino bestrijdt dat de video gemanipuleerd is.Dit is de video die door Twitter is bestempeld als 'gemanipuleerde media':Sleepy Joe💤in St. Louis, Missouri today:

“We can only re-elect @realDonaldTrump.”

#KAG2020LandslideVictory🇺🇸In onderstaande video is de volledige toespraak van Biden te zien. Na zo'n tien minuten en tien seconden spreekt hij de bewuste zin uit:Het label van Twitter bij de video van Scavino is op dit moment alleen te zien als het twitterbericht in iemands tijdlijn voorbij komt, en bijvoorbeeld niet wanneer er op wordt gezocht. Het bedrijf zegt tegen persbureau Reuters dat het werkt aan een oplossing.Scavino plaatste de video ook op Facebook. Daar kreeg die in eerste instantie geen label. De campagnemanager van Biden had hier direct kritiek op en sprak zelfs van een ""nationale crisis"". Inmiddels staat er wel een melding bij: ""Gedeeltelijk onjuiste informatie."" De video is op Facebook inmiddels een miljoen keer bekeken.Op de vraag waarom Twitter ervoor koos deze video te bestempelen als ""gemanipuleerd"", zegt een woordvoerder dat dit is gebeurd op basis van de nieuwe beleidsregels. Een woordvoerder van Facebook zegt dat nadat fact-checkers de video hadden beoordeeld er een melding bij kwam te staan.",Özet,"Maandag, 09:56"
97,https://nos.nl/artikel/2326414-europese-beurzen-diep-in-het-rood-groot-koersverlies-shell.html,"
    Europese beurzen diep in het rood, groot koersverlies Shell
  ","De Europese aandelenbeurzen zijn vanochtend gecrasht uit toenemende zorgen om het coronavirus en de scherp gedaalde olieprijzen. De Amsterdamse AEX opende door de enorme verkoopgolf vertraagd met een daling van 7,5 procent, naar 490 punten.Frankfurt opende met een verlies van 7,4 procent, Londen met 8,6 procent. Het aandeel Shell werd in één klap 22 procent minder waard. Bankaandelen ING en ABN Amro daalden met meer dan 10 procent. In de loop van de ochtend liepen de verliezen iets terug.De beurzen in Azië gingen de Europese beurzen al voor met dieprode koersen. De Japanse Nikkei-index verloor 5 procent, de Zuid-Koreaanse Kospi ruim 4 procent.De AEX heeft in drie weken tijd 20 procent verloren.De extreem grote koersdalingen zijn het gevolg van de wereldwijde problemen door de coronacrisis en de onverwachte, scherpe daling van de olieprijzen. In de markten groeit de angst dat het zich steeds verder verspreidende coronavirus de economie veel meer schade gaat toebrengen. De langdurige verstoring van productie en handel brengt allerlei grote en kleine bedrijven in problemen.Daarbovenop komen kelderende olieprijzen. De groeivertraging van de wereldeconomie als gevolg van het coronavirus drukt de vraag naar energie. De olieprijs was sinds de uitbraak gedaald van 68 dollar naar 50 dollar. De OPEC het kartel van olieproducerende landen, wilde de dalende olieprijzen stoppen door de olieproductie verder te beperken, maar Rusland wilde hier niet aan meewerken. Rusland is de op 2 na grootste olieproducent ter wereld, maar geen lid van de OPEC.Saudi-Arabië, de leider van de OPEC, besloot daarop de oliekraan juist verder open te zetten, om zo de Russen door een prijzenoorlog te dwingen toch mee te doen. Meer olie oppompen in een markt die minder olie nodig heeft, drukt de prijzen en kost olielanden miljarden. De forse prijsdaling dwingt de Russen misschien terug te keren naar de onderhandelingstafel.De soloactie van Saudi-Arabië leidde een schokgolf op zowel de oliemarkten als de aandelenmarkten. Beleggers dromden samen om zo snel mogelijk aandelen van de hand te doen.De olieprijs daalde even met 30 procent na de dreiging van Saudi-Arabië om de olieproductie op te voeren. Een vat ruwe Brent-olie kost inmiddels 35 dollar, de helft van wat olie begin januari kostte.",Özet,"Maandag, 09:15"
98,https://nos.nl/artikel/2326405-rabobank-economische-groei-nederland-halveert-door-coronavirus.html,"
    Rabobank: economische groei Nederland halveert door coronavirus
  ","De wereldeconomie krijgt dit jaar een flinke klap als gevolg van het coronavirus. Ook als het virus zich niet verder verspreidt, halveert de economische groei. In het geval van een pandemie blijft er zelfs nauwelijks groei over, schrijven economen van de Rabobank in hun kwartaalbericht.In het gunstigste scenario groeit de wereldeconomie dit jaar nog met 1,6 procent. ""Dat is de laagste groei sinds 2009, toen de wereld geraakt werd door de financiële crisis"", zegt Rabobank-econoom Hugo Erken. Het verschil met 2009 is dat de Chinese economie het toen juist heel goed deed. De Chinese overheid investeerde destijds fors in bijvoorbeeld bouwprojecten, zodat het land niet werd meegesleurd in de crisis die vooral in de westerse landen hard aan kwam.Maar door de uitbraak van het coronavirus in de Chinese miljoenenstad Wuhan, wordt China nu economisch het hardst getroffen. Fabrieken door heel het land staan stil, werknemers blijven uit angst voor besmetting thuis. Ook vliegtuigen en schepen van en naar China vertrekken maar mondjesmaat. En dus verwachten de Rabobank-economen dat de groei van China dit jaar ruim 3 procent lager uitvalt door het virus. ""De groei zou dan de laagste zijn in 40 jaar"", zegt Erken.Ook een handelsland als Nederland voelt de gevolgen van het virus, blijkt uit de Rabobank-cijfers. De economische groei zal naar verwachting halveren. Toch lijkt het erop dat de economie geen permanente schade zal ondervinden als het lukt om het virus enigszins in te dammen. ""In dat scenario verwachten we dat het aantal faillissementen beperkt zal blijven"", zegt Erken.Maar het zou ook kunnen dat het virus wel doorzet en de uitbraak uitmondt in een pandemie. ""In dat geval kan het virus wel leiden tot permanente schade voor de wereldeconomie"", zegt Erken. ""Als de 300 miljoen kinderen die nu al niet naar school kunnen een jaar lang geen onderwijs krijgen, leidt het virus tot leerachterstanden. En bezuinigingen op onderzoeksafdelingen zorgen voor minder innovatie.""Daarnaast zou een pandemie er in theorie toe kunnen leiden dat bedrijven massaal failliet gaan, zegt Erken. ""Het kan dan zo zijn dat we er een financiële crisis bovenop krijgen. We hebben dat nu niet in onze modellen meegenomen, maar het valt niet uit te sluiten.""",Özet,"Maandag, 07:38"
99,https://nos.nl/artikel/2326392-olieprijzen-kelderen-saudi-arabie-start-prijzenoorlog.html,"
    Olieprijzen kelderen, Saudi-Arabië start prijzenoorlog
  ","De olieprijzen zijn ingestort. De prijs van een vat ruwe Brent-olie is met 25 procent gedaald naar 33 dollar, de laagste prijs in vier jaar. De kelderende prijzen zijn het gevolg van de dreiging van Saudi-Arabië om de olieproductie op te voeren. Saudi-Arabië wil op die manier Rusland dwingen mee te doen aan het OPEC-plan om de olieproductie juist te beperken.Vorige week probeerde het oliekartel OPEC onder aanvoering van Saudi-Arabië afspraken te maken om de olieproductie terug te schroeven om zo de prijsdalingen te stoppen. De lagere olieprijs is het gevolg van de economische malaise door het coronavirus. Olieproducent Rusland (geen lid maar wel een bondgenoot van de OPEC) wilde niet meedoen, waardoor er van de productiebeperking weinig terecht komt. De Saudiërs zijn daarop een prijzenoorlog begonnen.De lage olieprijs is voor de meeste OPEC-landen funest. De landen leunen voor hun inkomen zwaar op de olie. Ook voor Rusland is het een zware financiële klap.Op de Aziatische markten verliep de oliehandel chaotisch en daalde Brent-olie op enig moment tot 31 dollar en Amerikaanse ruwe olie tot 27 dollar. De daling met een derde is de grootste sinds die tijdens de Eerste Golfoorlog in 1991.De olieprijzenoorlog komt boven op de steeds ernstiger economische gevolgen van de uitbraak van het coronavirus en heeft de Aziatische aandelenbeurzen zwaar onder druk gezet. De beurs van Tokio sloot vandaag 5 procent lager, de beurs van Seoul ruim 4 procent.Ook de Europese beurzen lijken opnieuw af te stevenen op een sombere handelsdag.",Özet,"Maandag, 04:47"
100,https://nos.nl/artikel/2326199-brandweer-bezorgd-om-totaalverbod-op-pfas-in-blusschuim.html,"
    Brandweer bezorgd om totaalverbod op PFAS in blusschuim
  ","De Europese Commissie onderzoekt een totaalverbod op blusschuim dat PFAS bevat. Nieuwe regelgeving over de hoeveelheid PFAS die grond mag bevatten, legde de bouwsector eind vorig jaar al deels stil. Nu maakt de brandweer zich zorgen, want blusschuim bevat vaak het giftige en niet afbreekbare PFAS. Oefenlocaties van de brandweer behoren tot de meest met PFAS vervuilde grond van Nederland.Fluor-koolstofverbindingen (PFAS) zorgen ervoor dat het schuim schuimt, beter uitvloeit en dampen onderdrukt.Het is lange tijd bekend dat dit schuim slecht is voor het milieu, onder meer omdat het in het grondwater terechtkomt. Er wordt daarom al getest met PFAS-vrij schuim. Op het oefenterrein van een raffinaderij in de Europoort testte de Gezamenlijke Brandweer Rotterdam vorige week voor het eerst een nieuwe brandweerwagen, die zowel PFAS-houdend als PFAS-vrij blusschuim bevat.Dit is wat de brandweer van het nieuwe blusschuim vindt:De meeste 'gewone' branden zijn met water of blusschuim zonder PFAS-schuim te blussen. ""Uitgangspunt is fluorvrij schuim waar het kan, fluorhoudend schuim waar het moet"", zegt Marcel Verspeek van Brandweer Nederland.Voor het bestrijden van grote chemische tankbranden is er nog geen goed alternatief voor blusschuim met PFAS. Als er bijvoorbeeld een grote tank in de Rotterdamse haven in brand vliegt, moet er snel geblust worden. Dat gebeurt nu met PFAS-houdend blusschuim dat een effectieve film over vlammen legt.""Als dat niet meer gebruikt mag worden, weten we niet meer of wij hele grote branden in de Rotterdamse haven kunnen bestrijden"", zegt hoofdofficier Raymond Bras van de Gezamenlijke Brandweer Rotterdam. Het gevolg is volgens Bras dat branden langer kunnen duren en verder kunnen escaleren dan nu het geval is.Regionale brandweerkorpsen wordt verteld hoe ze kunnen overschakelen naar fluorvrij blusschuim. Dat valt nog niet mee. Materiaal moet worden vervangen en er is kennis nodig over het nieuwe blusschuim.De brandweer van Schiphol schakelt de komende maanden al helemaal over op PFAS-vrij blusschuim. De brandweer krijgt hiervoor 13 nieuwe brandweerwagens. Waar PFAS-houdend blusschuim een film over de brandende vloeistof legt, bestaat het nieuwe schuim uit een deken van luchtbelletjes.De brandweer op Schiphol heeft de afgelopen jaren het schuim uitgebreid getest. Volgens opleidingsofficier Alex Hagenbeek van de brandweer Schiphol is dit minstens zo effectief als het oude PFAS-schuim: ""Het heeft zelfs nog wat pluspunten, het is duidelijker zichtbaar waar je geblust hebt en het blijft beter plakken aan de hete delen.""Volgende maand is er een grote conferentie in Rotterdam, waar de brandweer, adviesbureaus, grote chemische bedrijven en blusschuimfabrikanten aanwezig zijn. Nederlandse deskundigen hebben informatie aangeleverd voor een groot onderzoek, waaruit moet blijken of PFAS in blusschuim helemaal verboden kan worden. De Europese Commissie laat dat uitvoeren door het Schotse onderzoeksbureau Wood. De brandweer in Nederland vindt een totaal verbod te vroeg, maar bereidt zich er dus wel al voorzichtig op voor.PFAS is een verzamelnaam voor zo'n 6000 verschillende fluor-koolstof verbindingen die producten hittebestendig en water- en vet afstotend maken. Het wordt gebruikt in water en hittebestendige kleding, vet-afstotend verpakkingsmateriaal zoals pizzadozen en frietbakjes, antiaanbaklagen van pannen, en dus ook in blusschuim. Fluor-koolstofverbindingen worden niet of nauwelijks afgebroken in het milieu en het menselijk lichaam en zijn door de overheid gekwalificeerd als ""zeer zorgwekkende stoffen"".",Özet,"Zaterdag, 17:51"
101,https://nos.nl/artikel/2326143-abn-amro-trof-geheime-miljoenenschikking-met-italie-om-dividendhandel.html,"
    ""ABN Amro trof geheime miljoenenschikking met Italië om dividendhandel""
  ","Staatsbank ABN Amro heeft in 2010 een geheime miljoenenschikking getroffen met het Italiaanse Openbaar Ministerie, meldt Follow the Money op basis van door het ministerie van Financiën vrijgegeven documenten. Een onderdeel van rechtsvoorganger Fortis had tussen 2004 en 2008 de Italiaanse fiscus voor miljoenen benadeeld met zogenoemde CumEx-transacties, een schimmige belastingtruc met aandelen.De zaak draait om de Global Security Financing Group van Fortis, een afdeling van de bank die door de Italiaanse fiscus werd verdacht van ongeoorloofde dividendconstructies. Toen de kwestie vragen opriep bij de Italiaanse belastingdienst, liet Fortis die beantwoorden door externe adviseurs en fiscalisten. Externe adviseurs van Fortis voorzagen geen juridische risico's bij de CumEx-handel.Maar de autoriteiten zagen dat anders. De Italiaanse belastingdienst GSFG vermoedde dat Fortis partijen hielp bij het opstellen van ongeoorloofde dividendconstructies en startte een onderzoek. Fortis zelf sprak van ""volstrekt normale transacties"", aldus Follow the Money. Ook in Nederland had de fiscale opsporingsdienst FIOD Fortis al eens in het vizier, maar het kwam nooit tot een serieus onderzoek.Na de nationalisatie van Fortis kwamen er in 2010 vragen binnen bij de bank van de Italiaanse fiscus over de dividendhandel, en zo ontdekten ook ambtenaren van het ministerie van Financiën de kwestie. Drie jaar daarvoor, in 2007, was ABN Amro nog door Fortis en twee andere banken gekocht. Een jaar later, in de crisis, nationaliseerde Nederland de Nederlandse delen van Fortis, waaronder ook ABN Amro.Fortis was volgens de ABN-top in het jaar van de nationalisatie gestopt met de praktijken, nadat gebleken was dat Italië de CumEx-transacties kon bestraffen en Nederland de eigenaar van Fortis was geworden. Volgens de ABN-bankiers hield Italië Fortis rechtstreeks verantwoordelijk voor de belastingderving.Om van het probleem af te zijn, werd de kwestie uiteindelijk geschikt. Hoeveel ABN Amro de Italiaanse belastingdienst heeft betaald is uit de stukken niet duidelijk. Het bedrag is in de vrijgegeven documenten weggelakt.De Cum-Ex-kwestie kwam twee jaar geleden voor het eerst in de openbaarheid. Een internationaal journalistiek samenwerkingsproject constateerde in oktober 2018 dat Europese overheden jarenlang voor tientallen miljarden euro's werden opgelicht of gedupeerd door bankiers, handelen en hedgefondsen.Tussen 2001 en 2016 zou de schade zeker 55,2 miljard euro bedragen. Vanwege de zaak zijn de laatste jaren meerdere keren invallen gedaan, onder meer bij ABN Amro in Frankfurt.",Özet,"Zaterdag, 08:52"
102,https://nos.nl/artikel/2326110-bol-com-haalt-honderden-boeken-van-website-en-wil-erover-praten.html,"
    Bol.com haalt honderden boeken van website en wil erover praten
  ","Bol.com heeft honderden boeken tijdelijk van de website gehaald. De webwinkel wil met wetenschappers en experts van overheidsinstanties in gesprek gaan over de boeken voordat ze weer online komen.Deze week bleek uit onderzoek van datajournalistiek platform Pointer (KRO-NCRV) dat er ruim 300 antisemitische en racistische boeken werden aangeboden via Bol.com. Naar aanleiding daarvan deed Federatief Joods Nederland aangifte tegen de grootste webwinkel van Nederland.Bol.com vindt het belangrijk om ""zorgvuldig"" om te gaan met de vrijheid van meningsuiting. ""Om die reden hebben wij besloten om alle boeken te verkopen die vrij beschikbaar zijn en dus niet verboden volgens de wet"", laat het bedrijf weten. ""Echter staan wij nooit achter een vorm van discriminatie of haatdragende informatie.""Daarom heeft het bedrijf besloten om aanvullende informatie te plaatsen bij omstreden boeken ""afkomstig van gespecialiseerde organisaties"". Bij 24 titels is dit al gedaan. Het gaat bijvoorbeeld om een boek dat anorexia toejuicht, waarbij nu een dikgedrukte waarschuwing van de Nederlandse Academie voor Eetstoornissen en de Nederlandse patiëntenvereniging voor eetstoornissen is geplaatst.Bij een deel van de verwijderde titels komt een vergelijkbare waarschuwing. Een ander deel zal mogelijk niet meer verkocht worden via Bol.com als de experts dat adviseren. ""Met deze expertise hopen we in de nabije toekomst boeken onderbouwd wel of niet te verwijderen"", meldt het bedrijf. ""Bijvoorbeeld boeken die uitsluitend als haatdragend of discriminerend gelezen kunnen worden en op geen enkele wijze kunnen bijdragen aan discussie of inzicht bieden in (historische of culturele) processen die niet vergeten mogen worden.""Het antisemitische kinderboek Der Giftpilz, dat de aanleiding was voor de aangifte, is een van de boeken die nu grondig besproken worden.",Özet,"Vrijdag, 21:16"
103,https://nos.nl/artikel/2326088-lufthansa-schrapt-helft-van-alle-vluchten-vanwege-coronavirus.html,"
    Lufthansa schrapt helft van alle vluchten vanwege coronavirus
  ","Lufthansa, de grootste luchtvaartmaatschappij van Europa, schrapt de helft van al zijn vluchten. Aanleiding is de drastisch dalende vraag naar vluchten vanwege het coronavirus. De komende weken moet duidelijk worden om welke vluchten het precies gaat.""We hebben de formulering bewust een beetje vaag gehouden, omdat we natuurlijk niet precies weten wat er op ons af komt."" Ook dochterondernemingen als Eurowings, Swiss en Austrian zullen vluchten gaan schrappen. De Duitse vliegmaatschappij en zijn dochters voeren ruim 3200 vluchten per dag uit. Vooral de vraag naar binnenlandse vluchten in Duitsland en verbindingen met Italië is de afgelopen dagen ingestort. Gisteren schrapte Lufthansa al ruim 7.000 vluchten voor de maand maart.Wereldwijd heeft Lufthansa 135.000 medewerkers. Het personeel is gevraagd om vrijwillig in deeltijd te gaan werken of onbetaald verlof op te nemen om kosten te besparen.Ook KLM snijdt in het aantal vluchten. Vanaf morgen schrapt de vliegmaatschappij elke dag zes vluchten naar Italië. Het zijn er twee naar Rome, twee naar Milaan, een vlucht naar Venetië en een naar Bologna. De maatregel geldt van 7 tot en met 15 maart. Daarna wordt volgens een woordvoerder verder gekeken.Passagiers die te maken krijgen met een geannuleerde vlucht, mogen die gratis omboeken. Ook bestaat de mogelijkheid het geld voor het ticket terug te krijgen. Normaal gesproken vliegt KLM 152 keer per week naar Italië.De maatregel komt bovenop geschrapte vluchten naar China en Hongkong.Ook andere maatschappijen zien de vraag dalen. Transavia maakte deze week bekend een tiende van zijn vluchten te schrappen. De vraag naar vliegreizen neemt af en ook het aantal mensen dat geboekt heeft maar niet komt opdagen, wordt groter, zegt een Transavia-woordvoerder: ""Met name voor vluchten naar Noord-Italië wordt het echt minder.""Ryanair schrapt een kwart van de vluchten naar Italië tussen 17 maart en 8 april. Dat zijn honderden vluchten.British Airways schrapt ruim 200 vluchten naar New York, Italië en Frankrijk. Eerder had het bedrijf de vluchten naar China al stilgelegd en die maatregel werd vandaag verlengd, tot 17 april.",Özet,"Vrijdag, 18:02"
104,https://nos.nl/artikel/2326059-thuiswerken-en-geen-conferenties-techsector-neemt-maatregelen-tegen-virus.html,"
    Thuiswerken en geen conferenties: techsector neemt maatregelen tegen virus
  ","Steeds meer grote Amerikaanse techbedrijven vragen hun medewerkers om de komende tijd thuis te werken, in verband met de verspreiding van het coronavirus. De staten Washington en Californië, waar de hoofdkantoren van veel techreuzen staan, hebben het meest te kampen met het virus, blijkt uit een overzicht van The New York Times.Facebook heeft zijn medewerkers in San Francisco en plaatsen daaromheen, inclusief het hoofdkantoor in Menlo Park, ""sterk aanbevolen"" om vanaf nu thuis te werken. De teams die zich bezighouden met de veiligheid van het platform moeten wel op kantoor verschijnen.De bussen die Facebook-medewerkers vanuit San Francisco naar het hoofdkantoor vervoeren, rijden ook niet meer:stronger than recommended. Buses won’t be running to HQ from SF tomorrow — essentially fb will be running remotely for the foreseeable futureMedewerkers van Google in het gebied rond San Francisco hebben de optie om vanuit huis te werken, zegt een woordvoerder. Hoeveel mensen dat ook doen, is onbekend.Eerder moedigde Twitter zijn bijna 5000 medewerkers wereldwijd al aan om vanuit huis te werken en Dropbox vraagt hetzelfde van zijn medewerkers, net als taxidienst Lyft.Ook in Seattle heeft Facebook medewerkers gevraagd om thuis te werken, net als Amazon en Microsoft. Die bedrijven hebben hun hoofdkantoor in de staat Washington, waar tienduizenden mensen werken. Seattle ligt in de staat Washington, waar de uitbraak van het coronavirus het hevigst is. Gisteren waren daar volgens informatie van de autoriteiten zeventig mensen besmet, van wie er tien zijn overleden.Google en Microsoft hebben, om thuiswerken makkelijker te maken, tijdelijk zakelijke communicatiemiddelen gratis gemaakt voor klanten. Google voert daarnaast alle sollicitatiegesprekken voorlopig via video.Ondertussen lijkt het er steeds sterker op dat een groot evenement dat belangrijk is voor de tech-industrie niet door zal gaan. Over precies een week moet in de Texaanse stad Austin South By Southwest (SXSW) beginnen, een evenement met een conferentie en verschillende festivals over onder meer technologie en muziek. Vorig jaar trok dat ruim 400.000 bezoekers, maar de afgelopen dagen hebben diverse tech- en mediabedrijven afgezegd.Desondanks is het evenement niet afgelast. Tot nu toe zien de autoriteiten ook geen reden om SXSW hiertoe te verplichten. ""Wanneer de organisatie tot die keuze moet komen, spelen er twee zaken een grote rol: de gezondheidsrisico's en de commerciële belangen"", zegt hoogleraar sport en recht Marjan Olfers, gespecialiseerd in evenementen. ""Daarbij is belangrijk om te kijken wat hierover is opgenomen in de contracten tussen de organisatie en de partijen die meedoen. Ook is het de vraag of je hiertegen te verzekeren bent.""Maatregelen in NederlandWoordvoerders van Google, Facebook en Uber laten weten dat maatregelen als verplicht thuiswerken in Nederland niet aan de orde zijn. Microsoft heeft nog niet gereageerd op vragen van de NOS.Wat betreft afgelastingen: een beurs van Microsoft in de Amsterdamse RAI die volgende week zou plaatsvinden, is geschrapt en The Next Web, een jaarlijkse tech-conferentie in Amsterdam, is van juni verplaatst naar oktober. Ook evenementen van IBM en Adobe gaan niet meer door.De  Texas Monthly verwacht dat het eventueel schrappen van SXSW een strop is voor medewerkers en de horeca in de omgeving, maar toch waren er de afgelopen dagen ook veel zorgen over het virus.  Een petitie om de organisatie op te roepen het evenement af te gelasten is al meer dan 50.000 keer ondertekend.Vorige maand ging een andere beurs in Barcelona vanwege het coronavirus niet door. Na veel afzeggingen van standhouders besloot de organisatie van de telecombeurs Mobile World Congress (MWC) om het evenement te annuleren.De economische schade als gevolg van de afgelastingen loopt waarschijnlijk in de honderden miljoenen euro's. Zo worden vliegtickets niet verkocht en krijgen hotels en restaurants minder gasten. Techsite Recode meldt dat alleen al het niet doorgaan van telecomcongres MWC en de ontwikkelaarsconferentie van Google samen een kostenpost betekent van omgerekend 450 miljoen euro.",Özet,"Vrijdag, 13:10"
105,https://nos.nl/artikel/2326039-extra-meting-op-binnenvaartschepen-na-ic-opname-om-rattengif.html,"
    Extra meting op binnenvaartschepen na IC-opname om rattengif
  ","De havenmeester van Amsterdam gaat giftig gas behalve op zeeschepen nu ook op binnenschepen laten meten. Dat is besloten nadat een schippersechtpaar eind vorig jaar op de intensive care terecht was gekomen. Ze waren urenlang in contact geweest met grote hoeveelheden van het rattengif fosfine.Nu wordt het fosfinegas door een onafhankelijke 'gassingsleider' alleen gemeten op het zeeschip en wordt de lading pas overgeslagen als de waardes veilig zijn. Ook na de overslag op het binnenvaartschip wordt het meten nu verplicht in Amsterdam.Ladingen worden voorzien van fosfine in tabletten om ongedierte of ongewenste planten tegen te gaan. Meestal zitten de pillen een soort zakjes die makkelijk te verwijderen zijn, zegt havenmeester Milembe Mateyo. Maar in een op de tien gevallen worden losse pillen gebruikt, die achter kunnen blijven en moeilijk te vinden zijn.""Dat is het meest waarschijnlijke scenario bij het incident met het schippersechtpaar"", zegt Mateyo over het voorval. ""Om zulke incidenten te voorkomen wordt dus in het geval van losse pillen nagemeten op het binnenvaartschip.""Mateyo wijst erop dat het wereldwijde gebruik van de losse pillen niet kan worden tegengegaan. ""Maar we kunnen het wel beter begeleiden en ons plan van aanpak aanpassen."" Het gaat om een tijdelijke maatregel. De havenmeester overlegt met andere havens en wil dat in hun gezamenlijke nieuwe plan van aanpak rekening wordt gehouden met de losse pillen.De Algemeene Schippers Vereeniging is blij met de maatregel. ""Als er bij jou niet gemeten wordt, heb je geen idee wat er op je schip zit, zoals bij het echtpaar"", zegt voorzitter Sunniva Fluitsma. ""Die onzekerheid is natuurlijk heel ernstig.""Met het echtpaar gaat het boven verwachting goed, zegt Fluitsma. ""Meneer vaart weer. Of mevrouw nu ook vaart, weet ik niet, maar ze doet weer van alles. Dat hadden we niet durven hopen.""",Özet,"Vrijdag, 10:59"
106,https://nos.nl/artikel/2326000-chinees-toerisme-naar-nederland-zakt-in-door-coronavirus.html,"
    Chinees toerisme naar Nederland zakt in door coronavirus
  ","Door de uitbraak van het coronavirus zal het toerisme van Chinezen naar Nederland nog meer afnemen dan verwacht, zegt het Nederlands Bureau voor Toerisme en Congressen (NBTC). Het bureau stelde vorige maand al het geraamde aantal Chinese toeristen dat dit jaar ons land zou bezoeken tot ongeveer 300.000, maar dat wordt dus mogelijk nog minder. In 2019 reisden nog zo'n 380.000 Chinezen naar Nederland.Het NBTC baseert zich op de reisbeperkingen als gevolg van het virus en geluiden uit de markt. Zo vliegen KLM en andere maatschappijen niet meer op China. Elke maand dat het vliegverkeer tussen Nederland en China stilligt, loopt de Europese toerismesector 1 miljard euro mis, stelde de Europese Commissie deze week. Voor Nederland gaat het om zo'n 40 miljoen euro, berekende ING.Tientallen miljoenen euro's is veel geld. Maar als je kijkt naar het totale bedrag aan toeristische bestedingen door bezoekers in Nederland, ruim 13,5 miljard euro, valt het mee, zegt Thijs Geijer van ING Economisch Bureau. Van het totaal aantal hotelovernachtingen door buitenlandse toeristen in Nederland wordt rond de twee procent geboekt door Chinezen. ""Dat is echt maar een klein aandeel.""Wel worden ondernemers die zich richten op Chinese consumenten hard door de uitbraak van het virus geraakt. Het toerisme is hoe dan ook een sector die meteen de gevolgen merkte van de virusuitbraak, zegt Geijer. ""Waar in andere branches, zoals in de detailhandel, het merkbare effect van corona vertraging oploopt, zijn de gevolgen in de toerismesector heel concreet en zichtbaar.""Deze week merkten reisbureaus al dat Nederlanders het boeken van een vakantie voor zich uit schuiven.De toerismesector in Nederland drijft vooral op bezoekers uit de buurlanden België, Groot-Brittannië en Duitsland. Verreweg de meeste hotelovernachtingen in Nederland worden geboekt door Nederlanders: zo'n 26 miljoen personen, ruim de helft van alle toeristen.Het is volgens ING-econoom Geijer dan ook niet ondenkbaar dat het deel van de Nederlandse toerismesector dat zich normaal gesproken richt op reizigers uit China nu inzet op het binnenland.""Afhankelijk van hoe het virus zich ontwikkelt, kan het zijn dat mensen meer in eigen land op vakantie gaan. Ondernemers moeten op dat soort dingen inspelen. Als een gast wegblijft, kan iemand anders die plek innemen. Dan hoeft er per saldo geen verlies te zijn.""Sommige ondernemers zeggen nu al meer boekingen te krijgen. Waar zakelijke bijeenkomsten de afgelopen weken op grote schaal werden geannuleerd, zag Fletcher Hotels deze week een toename van de zogenoemde leisure boekingen. ""Wij zien een beweging waarbij mensen in Nederland blijven om lekker te fietsen, te wandelen, of naar het strand te gaan"", zegt directeur Rob Hermans.Ook Goboony, dat bemiddelt bij de verhuur van campers, en Natuurhuisje zeggen dat zij minder boekingen krijgen uit landen als Italië, maar uit Nederland juist meer. Beide bedrijven kregen de afgelopen twee weken zo'n 30 procent meer boekingen in eigen land in vergelijking met vorig jaar.Als mensen in eigen land blijven, maakt dat van de zomer in theorie een topseizoen, denkt branche-organisatie Gastvrij Nederland. Maar het is nog geen gelopen race. ""Normaal zou je gekscherend zeggen: alle toeristen die naar het buitenland zouden gaan en dat nu door het coronavirus niet doen, kunnen nu in Nederland op vakantie"", zegt een woordvoerder. ""Maar dat gaat nu misschien niet op, omdat het virus ook hier is.""Wordt het de komende maanden onverhoopt toch rustig, dan hebben ondernemers wel een probleem. ""Het zomerseizoen is van Pasen tot eind september, dan wordt de meeste omzet gemaakt. Als je die mist, dan krijg je die niet zomaar terug.""",Özet,"Vrijdag, 04:44"
107,https://nos.nl/artikel/2325995-traditionele-rolverdeling-in-huishoudens-is-hardnekkig.html,"
    Traditionele rolverdeling in huishoudens is hardnekkig
  ","Vrouwen zijn de afgelopen decennia meer gaan studeren, werken en verdienen, maar bij de rolverdeling thuis nemen ze nog altijd vaker dan mannen de zorgtaken op zich. Dat is een van de conclusies van een studie van het CBS, waarbij twee generaties dertigers met elkaar zijn vergeleken: een groep die in de jaren 80 dertig was, naast een groep uit 2010.Uit die vergelijking blijkt dat vooral jonge moeders in verhouding vaker en langer zijn gaan werken, maar dan wel in deeltijd. Onder mannen zijn er op deze punten nauwelijks veranderingen, ook niet voor werkende vaders, zegt CBS-onderzoeker Tanja Traag.""Zodra er zorgtaken komen, gaan de partners met elkaar in gesprek en lijken ze het een prima verdeling te vinden als de vrouw iets minder gaat werken en meer voor de kinderen zorgt. Ook bij mantelzorg wordt vaker naar de vrouw gekeken."" Bij de keuze speelt het inkomen volgens Traag een belangrijke rol: wie het minst inbrengt, gaat minder werken. Dat kost het minste geld.Vrouwen zijn wel steeds hoger opgeleid, zelfs hoger dan mannen. En ze kiezen tegenwoordig vaker dan vroeger voor juridische of economische banen. Toch zijn ze nog altijd oververtegenwoordigd op het terrein van zorg en maatschappij in vergelijking met mannen. Ook in technische banen zijn veel meer mannen te vinden.Het traditionele rolmodel blijkt hardnekkig. Een aanzienlijk deel van de mannen en vrouwen is nog altijd van mening dat zorgtaken meer bij een vrouw passen dan bij een man, vooral wanneer het gaat om jonge kinderen.En daar lijkt ook op afzienbare termijn geen verandering in te komen. Bij het onderzoek van Tanja Traag zijn ook jongeren tussen 12 en 25 jaar ondervraagd. ""Ook voor de jongste generaties meisjes geldt dat zij, als ze denken aan een gezin met kinderen, aanzienlijk minder uren verwachten te gaan werken dan wanneer ze geen kinderen hebben. En hoewel jongens ook denken dat ze iets minder gaan werken als er kinderen komen, is dat lang niet zo veel als bij de meisjes.""""Partners met kinderen lijken de verdeling prima te vinden, zolang iedereen kan blijven doen wat hij of zij wil en de kinderen goed verzorgd worden"", stelt Traag. ""In die zin lijkt er geen stimulans te zijn om de rolverdeling drastisch te veranderen. Vrouwen én mannen vinden gelijkwaardigheid wel belangrijk, maar niet in strikte financiële zin. Beiden moeten evenveel bijdragen aan het gezin, waarbij de zorgtaak even zwaar meeweegt als de inbreng van inkomen.""",Özet,"Vrijdag, 00:00"
108,https://nos.nl/artikel/2326542-verrassing-en-ergernis-over-koninklijke-excuses-in-indonesie.html,"
    Verrassing en ergernis over koninklijke excuses in Indonesië
  ","""Historische"" excuses, ""terecht"", ""een mooi en koninklijk gebaar"", maar ook ""zeer opmerkelijk en bedenkelijk"". In de reacties op de verontschuldigingen die koning Willem-Alexander eerder vandaag in Jakarta aanbood, klinkt verbazing, opluchting maar ook ergernis door. Voor het eerst en tegen de verwachting in maakte Nederland excuses voor het buitensporige geweld waaraan Nederlandse militairen zich in de jaren na de Japanse bezetting schuldig hebben gemaakt.""Als je het de koning hoort uitspreken dan zie je dat hij twijfelt bij de woorden apologies en regret. Het lijkt alsof hij beseft hoe beladen het is. Dat laat ook zien wat voor geschiedenis hieraan vastkleeft"", zegt historicus Esther Captain, die zich verdiept in de post-koloniale geschiedenis van Indonesië.Zo sprak koning Willem-Alexander de excuses uit: Ze vindt het belangrijk dat Nederland met deze excuses, en de erkenning dat Indonesië in 1945 zijn onafhankelijkheid verkreeg, onderschrijft dat het destijds ging om extreem geweld tegen ""een onafhankelijke staat die Nederland probeerde opnieuw te bezetten"".""Met de eerdere term 'politionele acties', alsof het om een intern, binnenlands conflict ging, kunnen we dus echt niet meer wegkomen"", zegt Captain.Het NIOD, waar onderzoek wordt gedaan naar holocaust en genocide, werkt samen met het Koninklijk Instituut van Taal-Land- en Volkenkunde en het Nederlands Instituut voor Militaire Historie aan een onderzoek naar het gebruik van extreem geweld tijdens de dekolonisatieoorlog in Indonesië. Daartoe werd besloten nadat eerdere publicaties, zoals De brandende kampongs van Rémy Limpach, nieuwe aanwijzingen bevatten voor grensoverschrijdend geweld tegen de Indonesische bevolking.Volgens Captain heeft de jongere generatie de excuses mogelijk gemaakt. ""De kinderen en zeker de kleinkinderen van de Nederlandse militairen die naar Indonesië werden gestuurd, zijn op zoek naar evenwichtige geschiedschrijving. Ze luisteren naar beide kanten, de Nederlandse en de Indonesische. Willem-Alexander hoort ook bij die jongere generatie. Zijn moeder kon dit nog niet doen. Een nieuwe generatie kan vragen stellen, die vroeger nog veel te sensitief lagen.""Angst voor financiële claims was een andere reden dat Nederland niet eerder zijn excuses aanbood. Maar volgens Captain is het ""morele besef gegroeid om én terug te kijken én vooruit te kijken. Men is niet meer bang voor excuses maken"". Onderzoek van wetenschappers en journalisten en gerechtelijke uitspraken over schadevergoeding hebben hiervoor de geesten rijp gemaakt, aldus de Leidse historicus in het NOS Radio 1 Journaal.De Federatie van Indische Nederlanders denkt hier heel anders over. ""De Indische Nederlander heeft zwaar geleden onder de Indonesische terreur in de jaren 1945-1949"", zegt bestuurslid en politicoloog Micha'el Lentze. ""Dat is een van de redenen dat de Nederlandse militairen zijn ingezet.""Lentze is onaangenaam verrast door de excuses en wijst erop dat Nederland al in 2005 spijt heeft betuigd. ""Indonesië wast tot op heden zijn handen in onschuld. Er wordt al 75 jaar voorbijgegaan aan het leed van Indische Nederlanders.""Net als oud-minister Ben Bot zegt ook Lentze dat Indonesië door de excuses van de koning voor het blok wordt gezet. ""Verwachten we nu ook excuses van de Indonesische regering? Ik zie het niet gebeuren"", zegt Lentze. De jaren 1945-1949 worden in het Indonesische onderwijs ""als een heroïsche periode opgehemeld"".Ook vindt hij dat de koning te vroeg heeft gesproken; hij had moeten wachten op de conclusies van het NIOD-onderzoek. Nu kunnen de excuses van invloed zijn op de uitkomsten van het onderzoek, aldus Lentze. Het NIOD zou nu niet meer kunnen concluderen dat er geen excessief geweld is gebruikt.Ook André Wetzel, oud-voetballer en trainer met Indonesische wortels, wijst er nadrukkelijk op dat er van twee kanten ""de meest verschrikkelijke dingen zijn gebeurd"". Wetzels grootmoeder werd destijds vermoord door Indonesische strijders. Toch spreekt hij van een ""mooi gebaar van de koning"", als Nederland zich maar zich blijft herinneren dat er door twee partijen misdrijven zijn begaan.Oud minister Ben Bot erkende in in 2005 tijdens een bezoek aan Indonesië dat Nederland destijds ""aan de verkeerde kant van de geschiedenis stond"". Hij spreekt nu van een ""groots en koninklijk gebaar"" en ""terechte excuses"". Maar als diplomaat vreest Bot wel dat Indonesië door de excuses in verlegenheid wordt gebracht omdat er wellicht een tegengebaar van Jakarta wordt verwacht.De Indonesische president Joko Widodo sprak vanochtend voorafgaand aan de excuses van de koning, en kon er in zijn toespraak dus niet op reageren, zegt correspondent Annemarie Kas. Widodo had al wel gezegd: ""We kunnen het verleden niet uitwissen, we kunnen ervan leren."" Hij prees vervolgens de gelijkwaardige relatie tussen de twee landen. Volgens Kas is er in Indonesië alleen in kleine kring opwinding te verwachten over de koninklijke excuses. ""In Nederland is dit een groter ding dan in Indonesië.""",Özet,"Gisteren, 09:49"
109,https://nos.nl/artikel/2326517-willem-alexander-biedt-excuses-aan-voor-nederlands-geweld-in-indonesie.html,"
    Willem-Alexander biedt excuses aan voor Nederlands geweld in Indonesië
  ","Koning Willem-Alexander heeft excuses aangeboden voor Nederlands geweld in Indonesië tijdens de Indonesische onafhankelijkheidsstrijd tussen 1945 en 1949. Dat deed hij op de eerste dag van het staatsbezoek aan Indonesië.""Voor de geweldsontsporingen van Nederlandse zijde in die jaren wil ik hier nu, in navolging van eerdere uitspraken van mijn regering, mijn spijt uitspreken en excuses overbrengen"", zei de koning in een toespraak. ""Dit doe ik in het volle besef dat de pijn en het verdriet van de getroffen families generaties lang voelbaar blijven.""Bekijk hier een fragment uit zijn toespraak:Het is voor het eerst dat op het allerhoogste niveau excuses zijn aangeboden. Koningin Beatrix bood bij haar staatsbezoek in 1995 geen excuses aan; er wordt gezegd dat het kabinet dat niet wilde. Pas tien jaar later, in 2005, kwam er een doorbraak, toen minister Bot van Buitenlandse Zaken zei dat Nederland in de jaren aan de verkeerde kant van de geschiedenis stond.""Als je het gevoel hebt dat wat ik in 2005 heb gezegd niet voldoende is geweest en je wilt dat nog eens aanzetten, dan is dat natuurlijk goed"", zei oud-minister Bot vanochtend in het NOS Radio 1 Journaal. ""Het is een mooi en koninklijk gebaar."" Bot zegt dat hij wel benieuwd is naar de reactie van ""onze Indonesische vrienden"".Historicus Esther Captain, die onderzoek doet naar de onafhankelijkheidsstrijd in Indonesië, denkt dat het vooral voor jongere generaties heel belangrijk is om excuses te horen. ""Het kan helpen bij het op zoek gaan naar een evenwichtige geschiedschrijving. Het is juist de derde generatie die ervoor kan zorgen dat er openheid komt. Ik denk wel dat het voor sommige Indië-veteranen even slikken zal zijn.""Koning Willem-Alexander heeft een krans gelegd op het Indonesische ereveld Kalibata. Daar liggen onder meer de slachtoffers begraven van de onafhankelijkheidsoorlog die Indonesië tussen 1945 en 1949 voerde tegen Nederland.Kort daarna was er een welkomst-ceremonie bij het presidentiële paleis van gastheer president Widodo. Voorafgaand aan een besloten staatslunch gaven de koning en de Indonesische president een gezamenlijke persverklaring.""Wij feliciteren de bevolking van Indonesië van harte met de viering van 75 jaar onafhankelijkheid"", zei Willem-Alexander daar. Met deze woorden sloot hij aan bij een verklaring uit 2005. Nederland erkende toen voor het eerst dat Indonesië in 1945 onafhankelijk werd en niet pas in 1949, toen een akkoord werd gesloten over de machtsoverdracht.Willem-Alexander en Máxima gaan later vandaag naar het Nederlandse ereveld Menteng Pulo, waar bijna 4300 Nederlanders begraven liggen die tijdens de Tweede Wereldoorlog en de Indonesische onafhankelijkheidsoorlog omkwamen.Het staatsbezoek wordt versoberd vanwege een bootongeluk gisteren waarbij zeven mensen omkwamen.",Özet,"Gisteren, 05:45"
110,https://nos.nl/artikel/2326475-harry-en-meghan-voeren-laatste-taak-uit-als-fulltime-royals.html,"
    Harry en Meghan voeren laatste taak uit als fulltime royals
  ","De Britse prins Harry en zijn vrouw Meghan hebben vandaag hun laatste taak uitgevoerd als volwaardig leden van het Britse koningshuis.Harry (35) en Meghan (38) arriveerden vanmiddag bij de Londense Westminster Abbey-kerk, om daar een dienst bij te wonen op Commonwealth Day, oftewel de dag waarop het Gemenebest wordt gevierd. Bij aankomst zwaaide Meghan naar Harry's broer William en zijn vrouw Kate.Het stel was vandaag voor het eerst weer met andere hooggeplaatste leden van het Britse koningshuis in het openbaar te zien, nadat Harry en Meghan in januari hadden aangekondigd een stap terug te doen in het Britse koningshuis en deels te verhuizen naar Canada.Het stel wil meer een leven in de luwte, onder meer vanwege de continue aandacht van de Britse tabloids. In ruil voor die minder prominente rol kondigden Harry en Meghan aan zelf hun geld te gaan verdienen.Het besluit was niet overlegd met de rest van het koninklijk huis en leidde tot crisisoverleg met koningin Elizabeth. In dat overleg, waarbij ook William en Harry's vader Charles aanschoven, gaf ze groen licht voor de stap terug.Wel werd afgesproken dat Harry en Meghan vanaf 31 maart hun koninklijke titels niet meer mogen gebruiken. Ook moet Harry zijn militaire eretitels inleveren. ""Onze hoop was dat we de koningin konden blijven dienen, zonder daarvoor betaald te worden. Helaas was dat niet mogelijk"", zei de prins daarover.Harry en Meghan blijven wel hertog en hertogin van Sussex en Harry blijft ook gewoon prins, maar hij wil tegenwoordig liever 'gewoon' Harry genoemd worden:Tijdens hun laatste taak als fulltime royals was vandaag al wel iets te merken van de veranderde status van het paar binnen het koningshuis. Vorig jaar mochten ze tijdens de Commonwealth Day-dienst nog wachten op de koningin, om vervolgens met haar mee te lopen door Westminster Abbey.Vandaag werden ze voor binnenkomst van de koningin al naar hun stoelen gebracht. Datzelfde gold overigens voor William en Kate, volgens persbureau AP om zo minder nadruk te leggen op de stap terug van Harry en Meghan.",Özet,"Maandag, 18:10"
111,https://nos.nl/artikel/2326472-koningspaar-in-indonesie-geen-handen-schudden-maar-sundanese-groet.html,"
    Koningspaar in Indonesië: geen handen schudden, maar ""Sundanese groet""
  ","Koning Willem-Alexander en Máxima zijn aangekomen in Indonesië voor hun staatsbezoek dat morgen begint. In verband met het coronavirus schudde de koning bij de aankomst in Jakarta onderaan de vliegtuigtrap geen handen. Dat zal hij deze week alleen bij ""hoge uitzondering"" doen, meldt de Rijksvoorlichtingsdienst.Morgen bijvoorbeeld, bij de ontvangst door de Indonesische president Joko Widodo. De andere Indonesiërs en Nederlanders die hij tegenkomt, moeten het doen met een 'Sundanese groet', met op elkaar samengevouwen handen en een knikje, zoals de delegaties op het vliegveld. In Indonesië zijn minder dan tien coronabesmettingen gemeld.De koning is het derde Nederlandse staatshoofd dat de voormalige kolonie Nederlands-Indië bezoekt. In 1971 kwamen koningin Juliana en prins Bernhard naar Indonesië, in 1995 waren Beatrix en Claus samen met toen nog kroonprins Willem-Alexander er.Bekijk hier de historische beelden en zie hoe kroonprins Willem-Alexander probeert van het protocol af te wijken: Het bezoek begint morgen met een kranslegging op het Indonesische ereveld Kalibata, waar slachtoffers van oorlogen begraven liggen, in het bijzonder die van de onafhankelijkheidsoorlog die Indonesië tussen 1945-1949 voerde tegen Nederland.Daarna is de welkomstceremonie bij het presidentiële paleis van gastheer Widodo. Voorafgaand aan een besloten staatslunch geven de koning en de Indonesische president een gezamenlijke persverklaring.De verwachting is dat Willem-Alexander daar ook zal spreken over het koloniale verleden van Nederland, maar dat hij daarvoor geen expliciete excuses zal maken.Na de lunch gaan de koning en zijn vrouw naar de Nederlandse ereveld Menteng Pulo, waar bijna 4300 Nederlanders begraven liggen die tijdens de Tweede Wereldoorlog en tussen 1945-1949 omkwamen.Het staatsbezoek staat vooral in het teken van ""toekomstige samenwerking"". De koning bezoekt behalve de hoofdstad Jakarta en Jogjakarta op Java ook de eilanden Kalimantan en Sumatra. Op Kalimantan gaat het onder meer over natuurbehoud en bezoeken Willem-Alexander en Máxima jonge orang-oetangs die worden opgevangen. Het bezoek aan het eiland wordt versoberd, vanwege een dodelijk ongeluk met twee doden. Op de laatste dag van het bezoek op Sumatra gaat het veel over ecotoerisme en waterkwaliteit.Onder leiding van minister Sigrid Kaag reist ook een grote handelsdelegatie met vertegenwoordigers van 112 bedrijven naar Indonesië. In verband met het coronavirus zijn er wel enkele afmeldingen. Volgens een woordvoerder van Kaag staat voor de missie in Jakarta en in Surabaya een medisch team paraat. Ook zal voorafgaand aan grote evenementen een instructiefilmpje getoond worden over de do's en don'ts rond het coronavirus, op basis van informatie van de Wereldgezondheidsorganisatie en het RIVM.",Özet,"Maandag, 17:46"
112,https://nos.nl/artikel/2326458-staatsbezoek-van-koning-aan-indonesie-versoberd-na-zwaar-bootongeluk.html,"
    Staatsbezoek van koning aan Indonesië versoberd na zwaar bootongeluk
  ","Bij een ongeluk met twee boten ter voorbereiding op een bezoek van koning Willem-Alexander en koningin Máxima aan de Indonesische provincie Kalimantan zijn ten minste twee mensen omgekomen. Er wordt nog een aantal mensen vermist. Het ongeluk gebeurde in een van de nationale parken in Midden-Kalimantan.Een medewerker van de Nederlandse ambassade die ook aan boord was, raakte lichtgewond. Het staatsbezoek van het koninklijk paar aan Indonesië begint morgen; ze gaan donderdag naar Kalimantan, zo is de bedoeling.De Rijksvoorlichtingsdienst meldt dat het programma van het staatsbezoek wordt versoberd. Wat er verandert, wordt in de loop van morgen bekend. Op het programma staat nu nog een rondleiding langs projecten voor waterbeheer en herbebossing. Die moeten bijdragen aan behoud van de leefomgeving van orang-oetans.De koning en koningin laten weten intens mee te leven met de nabestaanden van de slachtoffers en met de gewonden. Ze hebben hun condoleances overgebracht aan president Widodo van Indonesië.",Özet,"Maandag, 14:45"
113,https://nos.nl/artikel/2325931-koning-spreekt-op-dodenherdenking-merkel-houdt-5-mei-lezing.html,"
    Koning spreekt op Dodenherdenking, Merkel houdt 5 mei-lezing
  ",De Duitse bondskanselier Angela Merkel spreekt op Bevrijdingsdag een lezing uit in Den Haag. De Rijksvoorlichtingsdienst laat weten dat premier Rutte daarbij aanwezig zal zijn.De 5 mei-lezing vormt het begin van de nationale viering van de bevrijding. Afgelopen jaar werd de lezing verzorgd door schrijfster en wetenschapper Rosanne Hertzberger. Eerdere auteurs waren acteur Nasrdin Dchar en (toen nog) prins Willem-Alexander. In 2012 sprak de Duitse bondspresident Joachim Gauck de rede uit.Het is dit jaar 75 geleden dat de Tweede Wereldoorlog in Nederland eindigde met de capitulatie van Duitsland. Het thema van het comité 4 en 5 mei is dan ook 75 jaar vrijheid.Koning Willem-Alexander zal dit jaar op 4 mei niet alleen een krans leggen bij het monument op de Dam in Amsterdam. Hij zal er ook een toespraak houden. Het is voor het eerst dat de koning bij de Nationale Dodenherdenking spreekt.,Özet,"Donderdag, 15:38"
114,https://nos.nl/artikel/2325249-geen-koninklijke-excuses-bij-bezoek-aan-indonesie-maar-waarom-niet.html,"
    Geen koninklijke excuses bij bezoek aan Indonesië, maar waarom niet?
  ","Koning Willem-Alexander bezoekt over tien dagen Indonesië, in het jaar dat het land 75 jaar onafhankelijkheid van Nederland viert. Er zijn mensen die vinden dat hij tijdens het staatsbezoek excuses moet maken voor het Nederlandse geweld in de periode tussen 1945 en 1950. Daarbij vielen aan Indonesische kant ongeveer 100.000 doden. Aan Nederlandse zijde sneuvelden bijna 5000 militairen.Lara Nuberg van het blog Gewoon een Indisch meisje meent dat Nederland nog altijd morele en financiële rekeningen open heeft staan. Zij werd door de koning uitgenodigd in aanloop naar het staatsbezoek. Ook in Indonesië zijn mensen die vragen om excuses, al is dat een kleine groep.Verslaggever Kysia Hekster schrijft maandelijks een koningshuisrubriek voor NOS.nl.Maar die excuses gaan er niet komen, is de verwachting. Bij het vorige staatsbezoek in 1995 wilde koningin Beatrix excuses maken, maar werd ze tegengehouden door premier Wim Kok. Nederland was er nog niet klaar voor, vond hij.Beatrix mocht niet verder gaan dan: ""Wanneer wij terugblikken op deze tijd, die nu bijna vijftig jaar achter ons ligt, stemt het ons bijzonder droevig dat zovelen in deze strijd zijn omgekomen of er hun leven lang de littekens van hebben moeten dragen."" Excuses zouden te zeer tegen het zere been van de Indië-veteranen geweest zijn. Inmiddels zijn veel van hen overleden, maar de kwestie ligt nog altijd gevoelig.Een andere reden waarom de koning volgende week geen excuses zal maken, is dat er een groot door de overheid gefinancierd historisch onderzoek loopt naar naoorlogs geweld. Dat wordt zowel door Nederlandse als Indonesische wetenschappers gedaan en gaat over geweld van beide kanten. Het loopt nog tot september 2021.Het onafhankelijke wetenschappelijk onderzoek gaat niet over de vraag of er excuses gemaakt moeten worden. Maar excuses maken vooruitlopend op de uitkomsten zou volgens Haagse bronnen toch geïnterpreteerd kunnen worden als poging tot beïnvloeding van de conclusies.Nederland heeft meer keuzemogelijkheden dan alleen uit vrije wil excuses maken voor het militair geweld in de koloniale periode. Spijt betuigen bijvoorbeeld, of door de rechter afgedwongen excuses maken voor geweld in specifieke gevallen. Van beide opties zijn voorbeelden.In 2005 betuigde minister van Buitenlandse Zaken Ben Bot - die werd geboren in Batavia (het huidige Jakarta) en als kind in een Jappenkamp zat - spijt voor het naoorlogse optreden in Nederlands-Indië. ""Door de grootschalige inzet van militaire middelen kwam ons land aan de verkeerde kant van de geschiedenis te staan"", zei hij toen. Ook zei hij namens de regering dat Indonesië al op 17 augustus 1945 onafhankelijk werd en niet pas bij de soevereiniteitsoverdracht van Nederland in 1949.De regering werd door de rechter meermaals gedwongen tot het maken van specifieke excuses. Voor het bloedbad in Rawagade en in 2013 voor alle standrechtelijke executies in het voormalig Nederlands-Indië, waaronder die op Sulawesi. Daarbij moest de regering ook gedwongen schadevergoedingen betalen.Het verschil tussen spijt betuigen of (al dan niet gedwongen) excuses maken lijkt klein. Toch kunnen ze verschillende dingen betekenen. Zo is de overheid zeer terughoudend met het aanbieden van excuses, omdat ze ervan uitgaat dat die onvermijdelijk aansprakelijkheid en schadeclaims met zich meebrengen.Volgens oud-Nationale ombudsman Alex Brenninkmeijer, die veel over dit thema schreef, leidt deze 'juridisering' van het begrip excuses ertoe dat het veel te veel over aansprakelijkheid gaat. ""Terwijl het uiteindelijk moet gaan om herstel van een verstoorde relatie"", zegt Brenninkmeijer.""In dit geval tussen de Nederlandse en de Indonesische staat en de gevoelens van de mensen om wie het gaat. Dat ligt veel subtieler dan steeds maar de focus op alleen dat ene woord. Daardoor wordt het eigenlijke onderwerp, het herstel van de verhoudingen, belast"", vertelt Brenninkmeijer verder. ""Het zou kunnen helpen om aan de Indonesiërs te vragen: waar hebben jullie behoefte aan bij het staatsbezoek? Dat het staatshoofd namens alle Nederlanders zich daarover uitspreekt is heel belangrijk, omdat het tonen van een menselijk gezicht doorslaggevend kan zijn.""De discussie over al dan niet excuses maken ligt nog altijd gevoelig en leidt tot verdeeldheid. Gevaarlijke materie voor een koning, die juist geacht wordt te verbinden. Nooit eerder maakte een Nederlands staatshoofd excuses voor overheidsoptreden en dat gaat volgende week ook niet gebeuren. De woorden die Willem-Alexander volgende week in Jakarta wel kiest, zullen op een goudschaaltje gewogen worden.Het staatsbezoek van koning Willem-Alexander en koningin Máxima aan Indonesië duurt van 10 tot en met 13 maart. Het paar gaat naar Java, Sumatra en Kalimantan. Lees hier meer over het programma en over de uitzending NOS Koningspaar in Indonesië op vrijdag 13 maart.",Özet,"Zo 1 maart, 07:43"
115,https://nos.nl/artikel/2324485-sneeuw-zonnebrillen-en-een-kusje-oranjes-poseren-in-lech.html,"
    Sneeuw, zonnebrillen en een kusje: Oranjes poseren in Lech
  ","In het Oostenrijkse Lech was vanochtend het jaarlijkse persmoment van de koninklijke familie op hun wintersportvakantie. Koning Willem-Alexander, koningin Máxima, hun drie dochters, prinses Beatrix verschenen rond 9.30 uur voor de tientallen cameramensen en fotografen. Ook prins Constantijn, prinses Laurentien en hun kinderen waren erbij.De familie poseerde in allerlei formaties - en er was een kusje voor de koning:De fotosessie was in de bergen van Oberlech.Het mediamoment bij de skivakantie is traditie. Na de fotosessie is het de bedoeling dat ze in stilte van hun vakantie kunnen genieten. Media die de privacy niet respecteren kunnen niet meer worden uitgenodigd voor de jaarlijkse persmomenten. RTL Boulevard was dit jaar niet welkom.De familie nam de tijd voor alle fotografen. En er werd flink ingezoomd op sommige zonnebrillen:Elk jaar komen er zo'n 25 fotografen uit binnen- en buitenland op het fotomoment af. ""Foto's van prinses Beatrix met de kleinkinderen doen het altijd goed"", zegt fotograaf Edwin Smulders in NOS Met het Oog op Morgen.Smulders is al vaak bij het fotomoment geweest, hij vertelt hoe je de beste foto van de koninklijke familie maakt:De Oranjes gaan al ruim vijftig jaar op skivakantie in Lech, een dorp met zo'n 1600 inwoners in de Oostenrijkse deelstaat Vorarlberg. Ze verblijven ieder jaar in Gasthof Post.Een terugblik op de Oranjes in Lech door de jaren heen:",Özet,"Di 25 februari, 09:36"
116,https://nos.nl/artikel/2323829-koning-voor-het-eerst-niet-bij-koningsspelen.html,"
    Koning voor het eerst niet bij Koningsspelen
  ","Koning Willem-Alexander zal niet aanwezig zijn bij de Koningsspelen, die dit jaar op 17 april worden gehouden. De afgelopen zeven keer was hij wel bij de opening van de spelen, maar dit jaar gaat hij met koningin Máxima en prinses Beatrix naar de verjaardag van koningin Margrethe van Denemarken. Zij is zijn peettante en wordt 80 jaar.De Koningsspelen worden sinds 2013 op scholen gehouden. Het is een dag met een gezamenlijk ontbijt en sportieve activiteiten. Het thema is dit jaar 'Hand in Hand' en daarmee benadrukt de organisatie het belang van samenwerken. 1,2 miljoen kinderen op 6000 scholen doen mee.De officiële opening is dit jaar op basisschool de Vlinderslag in Amersfoort. Bondscoach Ronald Koeman, rolstoel-basketballer Bo Kramer, langebaanschaatser Carlijn Achtereekte, oud-tennisser Richard Krajicek en minister Bruno Bruins voor Sportzaken zijn daar wel bij.",Özet,"Do 20 februari, 12:03"
117,https://nos.nl/artikel/2326514-glennis-grace-treedt-op-tijdens-het-esf-naast-dj-afrojack.html,"
    Glennis Grace treedt op tijdens het ESF naast dj Afrojack
  ","Glennis Grace treedt samen met dj Afrojack op tijdens de finale van het Eurovisie Songfestival (ESF) in Rotterdam. Dat maakte de zangeres bekend in het televisieprogramma Op1.Op 16 mei zal Glennis Grace Afrojack vocaal ondersteunen bij een medley tijdens de pauze-act. De dj wilde heel graag met de zangeres samenwerken. Ze hoefde daar niet lang over na te denken. ""Ik wist nog niet eens wat ik moest doen. Ik heb meteen ja gezegd"", zei de zangeres.De organisatie koos voor Afrojack omdat de 'dance-scene' Nederlands grootste exportproduct op muziekgebied is. Naast Glennis Grace zal de dj ook begeleid worden door onder anderen een klassiek orkest en gospelzangers.Glennis Grace had er nog niet bij stilgestaan dat ze straks voor 200 miljoen mensen optreedt:De verwachting is dat zo'n 200 miljoen mensen het optreden zullen zien. Volgens de verantwoordelijke man van het showgedeelte van het Eurovisie Songfestival wordt het het grootste optreden in de geschiedenis van het evenement.Vorig jaar trad zangeres Madonna op in de finale in Tel Aviv. De Amerikaanse kreeg na afloop veel kritiek omdat ze vals zong.Kijk hier naar eerdere edities van het Eurovisie Songfestival die Nederland zijn georganiseerd:",Özet,"Gisteren, 02:32"
118,https://nos.nl/artikel/2326502-led-zeppelin-wint-opnieuw-plagiaatzaak-rond-stairway-to-heaven.html,"
    Led Zeppelin wint opnieuw plagiaatzaak rond Stairway to Heaven
  ","De Britse rockband Led Zeppelin heeft weer een rechtszaak gewonnen als het gaat om plagiaatbeschuldigingen rond het intro van het wereldberoemde nummer Stairway to Heaven.De plagiaatzaak sleept al jaren. In 2016 spande de beheerder van de nalatenschap van gitarist Randy Wolfe van de voormalige Amerikaanse band Spirit de rechtszaak aan.Volgens de beheerder van de nalatenschap van Wolfde heeft Led Zeppelin het instrumentale Spirit-nummer Taurus (1968) in een iets aangepaste versie voor Stairway to Heaven gebruikt, dat in 1971 werd uitgebracht.Hij eiste een schadevergoeding van miljoenen dollars en de erkenning dat de in 1997 overleden Wolfe aan het nummer had bijgedragen.Luister in onderstaande video naar het intro van Stairway to Heaven:En luister in onderstaande video na zo'n 45 seconden naar de riff in Taurus:Led Zeppelin-zanger Robert Plant en gitarist Jimmy Page verklaarden dat zij de muziek van Spirit, een band die ooit in hun voorprogramma speelde, nauwelijks kenden.Led Zeppelin won de rechtszaak in 2016. Maar vorig jaar oordeelden rechters dat de zaak overgedaan moest worden, omdat juryleden slecht waren geïnformeerd. De jury van vandaag kwam vandaag dus wel tot hetzelfde oordeel: de gelijkenissen zijn niet voldoende om te spreken van plagiaat.In beide zaken kreeg de jury tijdens de zaak de opnames van Taurus en Stairway to Heaven overigens niet te horen. In dit soort zaken moeten Amerikaanse jury's zich behelpen met bladmuziek.",Özet,"Maandag, 21:30"
119,https://nos.nl/artikel/2326452-zweedse-acteur-max-von-sydow-90-overleden.html,"
    Zweedse acteur Max von Sydow (90) overleden  
  ","De Zweedse acteur Max von Sydow is gisteren op 90-jarige leeftijd overleden. Hij verwierf grote bekendheid door zijn samenwerking met de befaamde regisseur Ingmar Bergman. Von Sydow speelde in elf films van zijn landgenoot, waaronder Het Zevende Zegel uit 1957 met de iconische scène waarin Von Sydow met de dood schaakt.Het jongere publiek kent de tanige Zweed met zijn raspende stemgeluid door zijn optreden in Star Wars: The Force Awakens en de HBO-serie Game of Thrones waarin hij de rol van de Three-Eyed Raven vertolkte.In de tussentijd speelde hij tal van andere rollen in zulke uiteenlopende films als The Exorcist, Hannah and her Sisters van Woody Allen, en Dune van David Lynch. Andere grote namen met wie hij samenwerkte zijn Steven Spielberg (Minority Report) en Martin Scorsese (Shutter Island).Van Sydow trouwde in 1997 met de Franse cineast en producent Cathérine Brelet en verbleef sindsdien hoofdzakelijk in Frankrijk. ""Met gebroken hart en oneindig verdriet"" maakte Brelet de dood van haar echtgenoot bekend tegenover het Franse tijdschrift Paris Match.",Özet,"Maandag, 14:02"
120,https://nos.nl/artikel/2326189-premiere-hello-dolly-in-gevaar-wegens-stembandproblemen-simone-kleinsma.html,"
    Première Hello, Dolly! in gevaar wegens stembandproblemen Simone Kleinsma
  ","Het is onzeker of morgen de officiële première van de musical Hello, Dolly! in het Nieuwe Luxor in Rotterdam doorgaat. Hoofdrolspeler Simone Kleinsma heeft stembandproblemen.De voorstelling van vanavond in het Nieuwe Luxor is al geannuleerd. Morgenochtend wordt er een besluit genomen over het doorgaan van de première, laat producent MediaLane weten op Facebook. ""Wij houden nauw contact met Simone en de artsen"", zegt MediaLane-directeur Iris van den Ende.Mensen met kaartjes voor de voorstelling van vanavond krijgen nog bericht over een alternatieve datum.Kleinsma speelt in Hello, Dolly! de rol van de eigenzinnige koppelaarster Dolly Gallagher Levi, die zich heeft voorgenomen de rijke koopman Horace Vandergelder voor zich te winnen. Paul de Leeuw en Jörgen Raymann delen de rol van Vandergelder.In de VS is Hello, Dolly! een van de langstlopende en succesvolste Broadwaymusicals. De musical was in 1963 voor het eerst te zien in een theater in de stad Detroit en verhuisde in 1964 naar het New Yorkse Broadway. In dat jaar won de musical meteen tien prestigieuze Tony Awards.Zanger en tekstschrijver Jan Rot heeft het Engelse script vertaald voor de Nederlandse versie.",Özet,"Zaterdag, 16:49"
121,https://nos.nl/artikel/2326131-lennaert-nijgh-prijs-voor-pepijn-lanen-van-de-jeugd-van-tegenwoordig.html,"
    Lennaert Nijgh Prijs voor Pepijn Lanen van De Jeugd van Tegenwoordig
  ","Rapper Pepijn Lanen, ook wel bekend als Faberyayo, krijgt de Lennaert Nijgh Prijs voor beste tekstdichter. Dat is bekendgemaakt in het televisieprogramma Op1. ""Pepijn is een taalvernieuwer, waar veel, heel veel mensen graag naar luisteren"", zegt directeur Frank Helmink van Buma Cultuur. De prijs is volgens de organisatie ""een blijk van waardering voor de originaliteit in Lanen zijn songteksten"".Lanen brak in 2005 door als lid van De Jeugd van Tegenwoordig, met het nummer Watskeburt?!. In de jaren die volgden, groeide de groep uit tot een van de grootste acts van Nederland. Hij was verder mede-oprichter van popgroep Le Le, bracht twee soloalbums uit en schreef de afgelopen jaren een verhalenbundel, twee romans en diverse columns voor onder meer NRC en Het Parool.Bij Op1 werden de teksten van Lanen geroemd door rapper Sef. Die zei dat hij Lanen serieus nam als concurrent na het horen van diens tekst ""Verenig de Naties, ik ben aan, aan als Kofi. En kreeg wegens prestaties een aanheidstrophy"", uit 2008. ""Het zit gewoon heel slim in elkaar, de grap is clever en het gaat een goed mens de pet te boven, de eerste keer dat ze het horen"", zei Sef.Eerder werd de prijs, die is vernoemd naar de tekstdichter van zanger Boudewijn de Groot, gewonnen door onder anderen Huub van der Lubbe van De Dijk en Guus Meeuwis. Die laatste is volgens Lanen ""een hele sympathieke man in het echt"". Het lied Niemand in de stad van Van der Lubbe noemt Lanen ""het beste nummer over Amsterdam geschreven, ooit"".De Lennaert Nijgh Prijs wordt maandag uitgereikt, bij de Buma Awards. Eerder werd bekend dat dj Ben Liebrand dan de Gouden Harp krijgt. Stephen Emmer, de componist van de tune van onder meer het NOS Journaal en RTL Boulevard, krijgt een oeuvreprijs.",Özet,"Zaterdag, 03:36"
122,https://nos.nl/artikel/2326130-uitgever-ziet-na-protest-af-van-omstreden-autobiografie-woody-allen.html,"
    Uitgever ziet na protest af van omstreden autobiografie Woody Allen
  ","De Amerikaanse uitgever van de memoires van filmmaker en acteur Woody Allen heeft besloten het boek toch niet uit te brengen. Het was de bedoeling dat Apropos of Nothing volgende maand zou verschijnen bij uitgeverij Hachette Book Group, maar na een storm van kritiek geeft het bedrijf de rechten terug aan Allen.Eerder vertrok de zoon van Allen, journalist Ronan Farrow, woedend bij de uitgeverij vanwege het plan om de autobiografie uit te geven. De journalist, die met zijn publicaties over Harvey Weinstein een van de aanjagers was van de #MeToo-beweging, deed dat omdat hij zijn zus Dylan Farrow steunt. Zij beschuldigt Allen al jaren van seksueel misbruik, iets wat de regisseur ontkent.Onlangs gaf Hachette Catch and Kill uit, waarin Ronan Farrow uit de doeken doet hoe machtige mannen structureel wegkomen met seksueel misbruik. Hij voelde zich verraden dat juist zijn eigen uitgever de autobiografie van zijn vader wilde uitbrengen. Donderdag vond zijn protest steun bij 75 medewerkers van de uitgeverij, die demonstratief het kantoorpand van Hachette in New York uitliepen.De uitgever, die de geplande publicatie in eerste instantie verdedigde, heeft na een gesprek met het personeel besloten om af te zien van de memoires. ""Nadat we naar hen hadden geluisterd, kwamen we tot de conclusie dat het niet haalbaar is voor HBG om de publicatie te laten doorgaan"", schrijft de uitgever in een verklaring.Hachette spreekt van een moeilijk besluit. ""We nemen onze relatie met onze auteurs zeer serieus en we annuleren boeken niet zomaar. We hebben veel uitdagende boeken gepubliceerd en zullen dat ook blijven doen. Iedere dag doen we er alles aan om verschillende geluiden en tegengestelde standpunten te laten horen.""Noch Allen noch Farrow heeft gereageerd op het besluit. Of een andere uitgeverij het boek van Woody Allen oppakt, is nog niet bekend.",Özet,"Zaterdag, 02:16"
123,https://nos.nl/artikel/2326128-cultuur-en-technologiefestival-sxsw-afgeblazen-vanwege-coronavirus.html,"
    Cultuur- en technologiefestival SXSW afgeblazen vanwege coronavirus
  ","Het grote technologie-, film- en muziekfestival South by Southwest (SXSW) gaat voor het eerst in 34 jaar niet door. De burgemeester van de Amerikaanse stad Austin, in Texas, heeft noodmaatregelen genomen vanwege het coronavirus, waardoor het festival geannuleerd moest worden.De afgelopen dagen hadden een aantal grote bedrijven, waaronder Netflix, Apple, Twitter en Facebook al afgezegd in verband met zorgen over het coronavirus. Ook bekende artiesten als Ozzy Osbourne en Trent Reznor hadden al om die reden geannuleerd. Een petitie die opriep tot het geheel afblazen van het festival werd meer dan 50.000 keer ondertekend.Voor zover bekend zijn er in Austin geen besmettingen met het virus. Wel waren veel mensen bezorgd dat SXSW het virus naar de stad zou halen, vanwege de vele bezoekers die van over de hele wereld naar Austin komen om de optredens, paneldiscussies en presentaties bij te wonen. Vorig jaar bezochten meer dan 400.000 mensen het festival in Texas.""We zijn er kapot van dat we dit nieuws met jullie moeten delen"", schrijft de organisatie in een verklaring. ""'The show must go on' zit in ons dna en dit is de eerste keer in 34 jaar dat het evenement niet kan doorgaan in maart.""Eerder zeiden de autoriteiten nog dat het afblazen van het evenement niet nodig was. ""Maar de situatie ontwikkelde zich snel en we respecteren de beslissing van de stad Austin. We streven ernaar om onze medewerkers, bezoekers en mede-inwoners van Austin te beschermen"", schrijft de organisatie.In de Verenigde Staten zijn ruim 200 besmettingen met het coronavirus vastgesteld, verspreid over 18 staten. Zeker 14 mensen zijn aan het virus overleden, op één na allemaal in de staat Washington.",Özet,"Zaterdag, 00:13"
124,https://nos.nl/artikel/2326126-befaamde-jazz-pianist-mccoy-tyner-81-overleden.html,"
    Befaamde jazz-pianist McCoy Tyner (81) overleden 
  ","De Amerikaanse jazz-pianist McCoy Tyner is op 81-jarige leeftijd overleden in zijn huis in New Jersey. Dat heeft een familielid bevestigd tegenover The New York Times. Tyner werd wereldberoemd door zijn samenwerking met saxofonist John Coltrane in de jaren 60, met nummers als A Love Supreme en My Favourite Things.Nadat hij de band van Coltrane in 1965 had verlaten, speelde hij samen met een groot aantal andere jazz-grootheden en componeerde hij ook zijn eigen nummers. Hij wilde niets weten van elektrische piano's en synthesizers waartoe veel collega-jazzpianisten zich bekeerden, en bleef trouw aan de gewone piano.Tyner won aan het begin van de jaren 90 twee Grammy's voor albums met zijn bigband.",Özet,"Vrijdag, 23:02"
125,https://nos.nl/artikel/2325997-museum-voor-hiphop-op-plek-van-ontstaan-the-bronx-in-new-york.html,"
    Museum voor hiphop op plek van ontstaan, The Bronx in New York
  ","In The Bronx in New York komt een museum dat helemaal is gewijd aan hiphop. De stroming ontstond in de jaren 70 in de straatcultuur van die buurt, die destijds sterk verpauperd was.De bedoeling is dat het museum opengaat in 2023. Rappers als Kurtis Blow, Afrika Bambaataa en Grandmaster Melle Mel zijn er al enige jaren mee bezig. Ook bekende namen als Nas, Ice-T en LL Cool J zijn betrokken bij het project.Sinds het ontstaan in het zuidelijk deel van The Bronx is hiphop uitgegroeid tot een invloedrijk en wereldwijd fenomeen, waar vele miljarden in omgaan. Artiesten maken niet alleen muziek als rapper, dj of producer, maar ook dans, mode en kunst zijn er een belangrijk onderdeel van.Het ontwerp voor het museum voorziet in een oppervlakte van ruim 5500 vierkante meter waar ruimte is voor interactieve tentoonstellingen, optredens, films en seminars.Er zijn zeldzame albums te zien, zoals de allereerste rap-platen, en andere bijzondere objecten, waaronder de eerste drumcomputer die werd gebruikt door Kurtis Blow.Ook komt er onder de noemer 'breakbeat narratives' een gameconsole, die is ontwikkeld in samenwerking met softwarefabrikant Microsoft en het Massachussetts Institute of Technology (MIT). Bezoekers kunnen daarmee een reis maken door de geschiedenis van de hiphop, aan de hand van hun eigen muzikale voorkeuren.De bouw moet in juli van dit jaar beginnen. Tot die tijd zijn er op de locatie pop-up-tentoonstellingen over de ontwikkeling van de hiphop, die elk halfjaar veranderen.Wil je meer weten oven het ontstaan van hiphop? NPO focus duikt hier in de geschiedenis van hiphop",Özet,"Vrijdag, 01:43"
126,https://nos.nl/artikel/2325961-minder-bezoekers-op-de-tefaf-door-corona-maar-het-virus-overheerst-niet.html,"
    Minder bezoekers op de TEFAF door corona, maar het virus overheerst niet
  ","TEFAF, de jaarlijkse internationale kunstbeurs in Maastricht, is het eerste grote internationale evenement in Nederland sinds de corona-uitbraak. Er worden zo'n tien tot twintig procent minder bezoekers verwacht, maar de meeste mensen laten zich niet afschrikken door het virus. ""Ik ben hier voor de kunst hè, niet voor corona.""Sinds het virus zich steeds verder verspreidt, houden grote (kunst)evenementen hun adem in. Inmiddels is besloten dat de Biënnale van Venetië en Art Dubai worden verplaatst en de boekenbeurs van Leipzig en Art Basel Hong Kong zijn afgelast. Voor TEFAF kwam afgelopen zondag het verlossende woord: het mocht doorgaan.Ook voor het MECC, de locatie van de beurs, was het spannend. TEFAF is hun grootste evenement. ""We volgen het nationale beleid, dus als de overheid het had afgeraden, waren we daarin meegegaan. Maar we zijn natuurlijk heel blij dat het doorgaat"", zegt Rob van de Wiel, de algemeen directeur. Van de 280 deelnemende kunsthandelaren zijn er drie niet gekomen. En dat is nog nooit voorgekomen.De organisatie heeft extra voorzorgsmaatregelen genomen, maar niet van alles wordt evenveel gebruik gemaakt. De palen met desinfectie-pompjes staan er wat eenzaam bij en de health desk van de GDD had rond het middaguur pas twee vragen gekregen, waarvan één of er een telefoonoplader te leen was. ""Maar"", zegt de GGD-arts, ""eigenlijk bevestigt dit dat mensen al goed geïnformeerd zijn, dus dat is alleen maar goed.""Even verderop zit een vrouw te bellen. ""Als iemand mijn hand gaat schudden, loop ik weg hoor."" Ook hier heeft de organisatie een oplossing voor: posters adviseren bij begroetingen lichamelijk contact zo veel mogelijk te vermijden. Begroeten kan bijvoorbeeld via een 'boks' luidt het advies, maar het publiek geeft voorkeur aan de luchtkus. Een enkeling draagt handschoenen.De bezoekers lijken zich weinig zorgen te maken. Er is geen mondkapje te bekennen en de Italiaanse stands worden even drukbezocht als alle anderen. Twee Amerikaanse kunsthandelaren: ""We hebben de gezondheidsrisico's en de financiële risico's besproken en overwogen om niet te gaan. Maar we kwamen tot de conclusie dat er altijd risico's zijn, dus zijn we toch gekomen.""Kunsthandelaar Bacarelli uit Florence denkt er precies hetzelfde over. ""Ik maak me niet echt zorgen. Alleen een paar vaste Italiaanse en Amerikaanse klanten hebben afgebeld, maar verder is iedereen gewoon hier. En gelukkig maar, dit is de beste kunstbeurs waar ik de afgelopen jaren heb gestaan."" Een Milanese collega is vooral geïrriteerd. ""Het gaat om een griepje, niets meer.""Voor de verzamelaars geeft het virus niet alleen maar nadelen. Een Amerikaanse bezoeker vindt het niet zo erg dat er dit jaar minder mensen komen. Het vergroot volgens hem de kans op betere deals. Een kunsthandelaar uit Rome bevestigt dit. ""Bij minder bezoekers ben ik geneigd meer kortingen te geven.""Wie goed oplet, ziet dat de balies, leuningen, liftknopjes en wc's continu worden schoongemaakt. ""Dat is ook de bedoeling"", zegt Van de Wiel. ""We doen dat niet alleen vanuit hygiënische overwegingen, we willen dat iedereen ziet dat we het serieus nemen."" Dat corona niet overheerst op de TEFAF, wil niet betekenen dat de organisatie het bagatelliseert. ""We vergaderen twee keer per dag. Zodra het nationale beleid verandert gaat TEFAF daarin mee.""De organisatie staat in nauw contact met het RIVM, de burgemeester en andere evenementenlocaties als de RAI in Amsterdam en Ahoy in Rotterdam. Sven Wiertz, operationeel manager van het MECC: ""Wij zijn het eerste grote evenement sinds de uitbraak, iedereen is benieuwd hoe de TEFAF verloopt.""Echt zorgen maakt hij zich niet. ""Het gaat niet om het aantal bezoekers, maar om het aantal kwaliteitsbezoekers. Te zien aan het aantal privéjets dat vandaag in Maastricht is geland, lijkt het erop dat dat wel goed zit.""",Özet,"Donderdag, 19:03"
127,https://nos.nl/artikel/2325905-jeangu-macrooy-blij-met-reacties-op-grow-mensen-werden-er-emotioneel-van.html,"
    Jeangu Macrooy blij met reacties op Grow: ""Mensen werden er emotioneel van"" 
  ","Jeangu Macrooy heeft ""allemaal mooie verhalen en reacties"" gekregen op zijn Songfestivalnummer Grow, dat gisteren naar buiten kwam.""Mensen werden er emotioneel van en deelden hun eigen verhalen"", zegt de zanger. ""Dat is waarom ik muziek maak, omdat ik mensen wil raken.""En daar is deels Grow uit ontstaan:Het nummer gaat over erachter komen dat er ""geen duidelijke handleiding"" is voor het leven, legt Macrooy uit. Na een periode waarin hij het ""even niet meer wist"", accepteerde hij vorig jaar dat dat het leven ""nou eenmaal een reeks van hoogte- en dieptepunten"" is.Om zijn ""struggle"" te vertalen naar muziek, werkte therapeutisch voor de zanger. ""Grow was eigenlijk een keerpunt voor mij. Als je deelt waar je mee zit, kom je erachter dat je niet zo eenzaam bent in de worsteling naar geluk.""Macrooy zegt dat hij het nummer in eerste instantie voor zichzelf schreef. Daarna liet hij het ""voorzichtig"" horen aan zijn tweelingbroer, vriend en producer. En uiteindelijk kwam het bij de selectiecommissie van het Songfestival terecht.Heb je het nummer nog niet gehoord? Hier kun je het beluisteren:",Özet,"Donderdag, 12:32"
128,https://nos.nl/artikel/2325814-premiere-james-bond-film-uitgesteld-tot-november-vanwege-coronavirus.html,"
    Première James Bond-film uitgesteld tot november vanwege coronavirus
  ","Fans van James Bond moeten een paar maanden wachten tot de nieuwe film in de bioscoop te zien is. De première van No Time To Die is verschoven van april naar november. Dat hebben de producenten en filmstudio's MGM en Universal bekendgemaakt.De 25e Bond-film, met Daniël Craig als 007, gaat op 25 november in première. Amerikaanse media melden dat dat te maken heeft met het coronavirus: de verwachting is dat minder mensen naar de bioscoop zullen gaan.De producent verwijst niet expliciet naar het coronavirus, maar in verschillende landen zijn bioscopen gesloten vanwege de uitbraak van het virus. In China zijn de bioscopen al sinds januari dicht, en ook in onder meer Japan, delen van Italië en Zuid-Korea hebben bioscopen de deuren gesloten.Een groep fans schreef maandag al een open brief aan de makers van No Time To Die met het verzoek de première uit te stellen vanwege het virus. Doordat overal ter wereld grote groepen fans naar de bioscoop zullen gaan, zou het virus zich makkelijker kunnen verspreiden, zo vrezen ze. De nieuwe Bond-film heeft zo'n 200 miljoen dollar gekost.Bekijk hier de trailer van de film:",Özet,"Woensdag, 20:33"
129,https://nos.nl/artikel/2325808-reacties-op-songfestivalnummer-persoonlijk-even-wennen-en-afwachten.html,"
    Reacties op songfestivalnummer: persoonlijk, even wennen en afwachten
  ","Met het liedje Grow gaat Jeangu Macrooy Nederland dit jaar vertegenwoordigen op het Eurovisie Songfestival. Hoewel het nummer officieel bekend moest worden gemaakt bij tv-programma De Wereld Draait Door, lekte het eerder vandaag al uit. ""Ik ben blij dat ik het niet langer geheim hoef te houden en iedereen het nu kan horen"", zei Macrooy vanavond bij De Wereld Draait Door.Hij zong nog niet live, maar toonde aan tafel wel de clip: Macrooy vertelt dat hij het lied begon te schrijven in een periode waarin hij niet lekker in zijn vel zat. ""Het bestaat uit twee delen: het eerste deel gaat over volwassen worden en erachter komen dat er geen duidelijk uitgestippelde weg is naar geluk. Daar was ik verdrietig en gefrustreerd over.""In het tweede deel van het lied is Macrooy naar eigen zeggen optimistischer. ""Dat gaat over accepteren dat het allemaal highs en lows zijn. Dat als je door zo'n periode gaat, je leert en groeit."" Morgen zingt hij het nummer, ook in DWDD, voor het eerst live.NPO Radio 2-dj Bart Arens draaide het nummer vandaag voor het eerst, nadat het vannacht per abuis op Macrooys Apple Music-pagina verscheen (en ook weer verdween). Arens noemt het ""niet een standaard couplet-refrein-couplet-refreinliedje zoals de meeste liedjes, maar een heel persoonlijk nummer"". Hij wees luisteraars erop om er even voor te gaan zitten, ""want het is een liedje waar je aan moet wennen"".NOS-songfestivalverslaggever Martijn van der Zande is enthousiast over het lied. ""Het nummer begint heel rustig en werkt toe naar een climax met een gospelkoor. Het is een nummer met een boodschap, en heeft zeker geen standaardddeuntje"", zegt hij. ""Maar het hangt er uiteindelijk vanaf hoe de act wordt gepresenteerd op het podium en of dat aansluit bij het lied.""Ook Stefan Raatgever, popjournalist bij Het Parool, is opgetogen over Grow. ""Ik vind het leuk dat het een ambachtelijk lied is. Het is geen nummer dat bij het standaard songfestivalidioom hoort, zoals een liedje dat je makkelijk kan meezingen. Het is persoonlijk en gaat over de moeilijkheden van het opgroeien. Het is duidelijk dat het over zijn eigen leven gaat, over hoe hij opgroeide in Suriname waar hij niet zichzelf kon zijn, bijvoorbeeld omdat hij zijn seksuele geaardheid moest verbergen.""Volgens Raatgever is het nummer kansrijk omdat Macrooy iets meebrengt dat de concurrentie niet heeft. ""Gospelmuziek hoor je zelden op het Eurovisiepodium"", zegt hij. ""Dit is een goede keuze voor zijn stem. So far so good.""Dat het nummer uniek is, beaamt ook radio-dj Fernando Halman. ""Het is anders dan de winnaar van vorig jaar en voorgaande jaren. Grow is een sterk en emotioneel lied, het neemt je mee op een muzikale reis"", zegt hij. ""Het is een intiem en integer nummer, ik hoop dat het publiek er de tijd voor neemt en het omarmt.""Nog niet alle deelnemende landen hebben hun liedjes bekendgemaakt. De deelnemers hebben tot dit weekend de tijd om hun nummer te presenteren. Op dit moment staat IJsland voor de bookmakers op nummer een, gevolgd door Litouwen en Rusland. Hoe ver Macrooy met Grow gaat komen, hangt volgens Raatgever af van de act en concurrentie. ""Winnen met zo'n lied is misschien net iets te veel gevraagd. Het is een nummer waar je de tijd voor moet nemen, je moet het in z'n geheel meekrijgen"", zegt hij. ""Dat is niet voor iedereen mogelijk, maar ik denk dat het bij de jury goed scoort. Zeker als hij zingt zoals hij dat altijd doet.""De NOS ontving wisselende reacties op het nieuws over het uitgelekte songfestivalnummer onder een Facebookpost. Een aantal mensen zegt te moeten wennen aan het lied en noemt het een nummer dat 'niet bij het Songfestival past', terwijl anderen het prachtig noemen. Ook op Twitter wordt zowel enthousiast als negatief gereageerd.De hoogstaande artistieke kwaliteit van de recente NL inzendingen wordt doorgezet met het warme, atmosferische ‘Grow’ dat #JeanguMacrooy prachtig zingt. Een nummer dat ook letterlijk zal ‘growen’ bij de luisteraar. Niet meteen een oorwurm maar wel erg mooi gedaan. #Songfestival#songfestival #rotterdam grow jeangu macrooy . Die gaat hem niet worden. Misschien top 10. Maar niet mijn nummer. Ik denk Frankrijk boven NL.Wow, wat een geweldig #songfestival lied van @jeangumacrooy! Luister en oordeel zelf: https://t.co/2MuRPWIRNr #teamjeanguDat Jeangu Macrooy Nederland vertegenwoordigt bij het songfestival in Rotterdam, werd in januari bekendgemaakt. Nederland is als organiserend land automatisch geplaatst voor de finale op 16 mei.Macrooy werd geboren in Paramaribo. In 2011 richtte hij samen met zijn tweelingbroer Xillan de band Between Towers op waarmee ze succes hadden in Suriname. In 2013 verscheen hun eerste en enige album Stars on My Radio.",Özet,"Woensdag, 19:45"
130,https://nos.nl/artikel/2325741-avrotros-bevestigt-dit-is-het-songfestivalnummer.html,"
    AVROTROS bevestigt: ""Dit is het songfestivalnummer""
  ","Het songfestivalnummer van Jeangu Macrooy is eerder dan verwacht naar buiten gebracht. Het liedje Grow kwam vannacht online op de Apple Music-pagina van de zanger, maar werd kort daarna weer verwijderd.De geruchten gingen dat dit het liedje is waarmee de zanger naar het Songfestival gaat. AVROTROS, de omroep die het Songfestival ieder jaar uitzendt, heeft bevestigd dat Grow de Nederlandse inzending is.AVROTROS-dj Bart Arens bevestigde het nieuws op NPO Radio 2 en liet het nummer horen:Macrooy plaatste gisteren op Twitter al een teaser. Tomorrow!!! 🧡
@songfestival @Eurovision @dwdd

#TeamJeangu #Songfestival #ESC2020 #ESF2020 #EurovisionMacrooy presenteert het nummer vanavond officieel in het tv-programma De Wereld Draait Door. Dat programma begint om 19.00 uur op NPO 1.In januari werd bekend dat Jeangu Macrooy Nederland vertegenwoordigt op het Eurovisie Songfestival in Rotterdam. Nederland is als organiserend land automatisch geplaatst voor de finale op 16 mei.Macrooy werd geboren in Paramaribo. In 2011 richtte hij samen met zijn tweelingbroer Xillan de band Between Towers op waarmee ze succes hadden in Suriname. In 2013 verscheen hun eerste en enige album Stars on My Radio.Correspondent Nina Jurna ging eerder op zoek naar de roots van Macrooy in Suriname: ",Özet,"Wo 4 maart, 11:34"
131,https://nos.nl/artikel/2325557-amerikaanse-talkshowgrootheid-stopt-na-beschuldiging-van-ongepast-gedrag.html,"
    Amerikaanse talkshowgrootheid stopt na beschuldiging van ongepast gedrag
  ","De Amerikaanse talkshowhost Chris Matthews stopt per direct met zijn langlopende politieke programma Hardball. Gisteravond liet de 74-jarige presentator live in de uitzending weten dat hij niet terugkeert bij het beroemde praatprogramma van de progressief georiënteerde zender MSNBC. Hij presenteerde de show sinds 1997.""Ik zal beginnen met mijn headline van de avond: ik ga met pensioen. Dit is de laatste Hardball bij MSNBC"", begon Matthews het programma. ""Dat is vanzelfsprekend niet vanwege een gebrek aan interesse in de politiek. Ik heb genoten van elke minuut van de afgelopen 20 jaar. Iedere ochtend las ik de kranten en ging ik enthousiast naar mijn werk. Niet veel mensen hebben dat voorrecht.""Matthews ging de laatste tijd meermaals door het stof na ongepaste opmerkingen en uitglijders. Zo vergeleek hij de campagne van de Democratische presidentskandidaat Bernie Sanders met de invasie van de nazi's in Frankrijk. Ook haalde hij onlangs twee Afro-Amerikaanse politici door elkaar en werd hij beschuldigd van seksisme na onenigheid met presidentskandidaat Elizabeth Warren.Een paar dagen geleden beschuldigde columniste Laura Bassett Matthews ervan dat hij seksistische opmerkingen maakte over haar uiterlijk toen ze in 2016 bij hem te gast was. Terwijl ze in de make-up zat, zou Matthews haar hebben gevraagd waarom hij nog niet verliefd op haar was. ""Als je haar blijft opmaken, word ik verliefd op haar"", zou hij daarna tegen een stylist hebben gezegd.Gisteravond reageerde Matthews op de beschuldiging van Bassett. Hij zei dat hij ten onrechte dacht dat hij haar wel een compliment kon maken over haar uiterlijk, en bood daar zijn excuses voor aan. Het soort complimenten dat hij en andere mannen ooit aan vrouwen gaven, kan niet meer door de beugel, betoogde Matthews.Het is niet voor het eerst dat de talkshowgrootheid onder vuur ligt vanwege grensoverschrijdend gedrag. MSNBC maakte in 2017 al bekend dat hij in 1999 een waarschuwing heeft gehad vanwege ongepaste opmerkingen tegen een vrouwelijke collega. Ook had hij commentaar de manier van lopen van Melania Trump en omschreef hij oud-vice-presidentskandidaat Sarah Palin als ""heet"".",Özet,"Di 3 maart, 08:12"
132,https://nos.nl/artikel/2325495-kunstenaar-ulay-76-overleden-hij-zette-performance-op-de-kaart.html,"
    Kunstenaar Ulay (76) overleden; ""hij zette performance op de kaart""
  ","De Duitse experimentele performancekunstenaar Ulay is op 76-jarige leeftijd overleden aan kanker. Ulay, een pseudoniem van Frank Uwe Laysiepen, was voornamelijk bekend door zijn relatie met kunstenares Marina Abramovic en de werken die hij met haar maakte.Ulay woonde tientallen jaren in Amsterdam. Hij kwam daar in de jaren zestig wonen als provo en experimenteerde veel met polaroids. Begin jaren zeventig was hij een van de initiatiefnemers van Ruigoord, het gekraakte kunstenaarsdorp in de buurt van Amsterdam. Ook was hij nauw betrokken bij kunstcentrum De Appel.In Amsterdam leerde hij de Servische performancekunstenares Marina Abramovic kennen. De twee reisden jarenlang door Europa in een Citroën-busje. Ze verwerkten hun relatie in bizarre experimenten.""Samen zijn zij ongelooflijk belangrijk geweest voor de performancekunst"", zegt Rein Wolfs, de directeur van het Stedelijk Museum in Amsterdam, in het radioprogramma Nieuws en Co. Hij bereidde samen met Ulay een grote tentoonstelling in dit najaar voor.""Ulay en Abramovic hebben die performancekunst op de kaart gezet"", zegt Wolfs. ""Ze zijn heel intensief met elkaar aan het werk geweest. Ze gebruikten het lichaam als medium.""Zoals in dit werk, uit 1977, waarin de kunstenaars tegenover elkaar knielden en elkaar steeds harder in het gezicht sloegen.Bekijk de video:Ook het solowerk van Ulay was indrukwekkend en omvangrijk, zegt Stedelijk-directeur Wolfs. Zo stal de kunstenaar in 1976 een werk van Spitzweg, een van Hitlers favoriete kunstenaars, uit een museum in Berlijn. ""Hij is naar binnen gerend, heeft dat werk gestolen, en is als een gek weer naar buiten gerend.""Daarna hing hij het werk in de woonkamer van een Turkse familie. En hij belde de directeur van het museum op en bracht het werk terug.""Dat was de performance"", zegt Wolfs. ""Dat was het moment in de kunst dat het gevoel belangrijk werd, en de communicatie met het publiek.""Tussen '76 en '88 maakten Ulay en Abramovic veertien werken over hun relatie: de 'Relation Works'. Vaak waren de experimenten die ze opvoerden gevaarlijk. Bijvoorbeeld het volgende werk, opgenomen in Amsterdam in 1980, waarbij Abramovic een boog vasthoudt en Ulay de boog spant, met de pijl gericht op haar hart.Bekijk de video:In 1988 kwam er een eind aan de relatie. Als laatste werk liepen ze 2500 kilometer door China, elk vanaf een andere kant van de Chinese Muur. Op het moment dat ze op de Muur samenkwamen, groetten ze elkaar zwijgend en zetten ze een punt achter hun relatie.Bekijk hier de BBC-film die daarover werd gemaakt:In 2010 zagen Ulay en Abramovic elkaar terug. Zij zat toen als onderdeel van het werk The Artist is Present in het MoMa in New York, drie maanden lang in een stoel. Bezoekers konden tegenover haar zitten om haar aan te kijken.Toen Ulay tegenover haar ging zitten, hielden de twee elkaars handen vast. De tranen liepen over haar wangen. De video daarvan werd miljoenen keren bekeken op YouTube.In 2015 klaagde Ulay zijn ex-vriendin aan. Hij kreeg 250.000 euro en daarna raakten de twee weer bevriend. Ze maakten nog een laatste film, over de relatie die ze hadden.Ulay overleed op 76-jarige leeftijd in de Sloveense hoofdstad Ljubljana aan de gevolgen van kanker. Abramovic zegt op Instagram verdrietig te zijn over de dood van haar vriend en ex-partner. ""Hij was een exceptioneel artiest en een persoon die erg gemist zal worden"", schrijft ze. ""Het is geruststellend dat zijn kunst en legende voor altijd door zullen leven.""",Özet,"Ma 2 maart, 17:27"
133,https://nos.nl/artikel/2325458-public-enemy-ontslaat-flavor-flav-na-ruzie-over-bernie-sanders-show.html,"
    Public Enemy ontslaat Flavor Flav na ruzie over Bernie Sanders-show
  ","De Amerikaanse hiphop-formatie Public Enemy heeft rapper en oprichter Flavor Flav ontslagen. De 60-jarige rapper, die altijd een grote klok om zijn nek heeft hangen, was 35 jaar lid van de groep.De groep geeft geen reden voor het ontslag, maar het besluit viel een paar uur na een ruzie over een optreden voor de Amerikaanse presidentskandidaat Bernie Sanders. ""We bedanken hem voor zijn jarenlange trouwe dienst en wensen hem het beste"", aldus DJ Lord, Professor Griff en medeoprichter Chuck D.De onenigheid ging over een optreden van de groep tijdens een verkiezingsbijeenkomst van Sanders, maar zonder de flamboyante rapper Flavor Flav. Wel zou zijn beeltenis, met de iconische klok, gebruikt worden.De rapper sommeerde het campagneteam van Bernie Sanders schriftelijk om geen reclame te maken voor het optreden van de groep met foto's van de rapper, terwijl hij niet aanwezig zou zijn. Flavor Flav zegt geen enkele politieke kandidaat te steunen en bleef om die reden weg bij de campagnebijeenkomst.""Hoewel Chuck zeker vrij is om zijn politieke denkbeelden uit te dragen, spreekt hij niet voor Public Enemy"", staat in de brief. ""Het optreden is dan ook alleen door Chuck D van Public Enemy, het is geen optreden van Public Enemy als geheel. Er is namelijk geen Public Enemy zonder Flavor Flav.""Chuck D sneerde vervolgens op Twitter dat de rapper het verschil nog niet weet tussen Bernie Sanders en footballspeler Barry Sanders en liet via zijn advocaat weten dat hij Public Enemy ook solo zou mogen vertegenwoordigen omdat hij de enige eigenaar is van de merknaam.Maar volgens Chuck D is de onenigheid over het optreden bij Sanders niet de enige reden voor de breuk. De twee oprichters van de groep stonden in 2017 al tegenover elkaar in de rechtbank. Flavor Flav beschuldigde Chuck D destijds ervan de winst van de band niet uit te betalen. In 2019 werd de zaak geseponeerd omdat Flav te laat was met het indienen van de juiste documenten.Op Twitter schreef Chuck D: ""De laatste druppel was lang geleden.""... last final note the last final note was my last straw was long ago. It’s not about BERNIE with Flav... he don’t know the difference between BarrySanders or BernieSanders he don’t know either. FLAV refused to support @Sankofa after @harrybelafonte inducted us. He don’t do thatAfgelopen mei trad Public Enemy nog in Nederland op. Dat was in de Ziggo Dome in Amsterdam. Flavor Flav was er toen niet bij.Public Enemy werd in 1985 opgericht door Chuck D en Flavor Flav, later kwamen daar DJ Lord en Professor Griff bij. De groep schuwde maatschappijkritische teksten nooit.Een van de bekendste nummers is Fight The Power uit 1989:",Özet,"Ma 2 maart, 12:01"
134,https://nos.nl/artikel/2325225-nos-jeugdjournaal-is-favoriet-jeugdprogramma-en-wint-zapp-award.html,"
    NOS Jeugdjournaal is favoriet jeugdprogramma en wint Zapp Award
  ","Het NOS Jeugdjournaal heeft de Zapp Award voor favoriet jeugdprogramma gewonnen. Zangeres Famke Louise maakte dat vanavond tijdens een live show bekend. Andere genomineerden waren de scripted-reality jeugdserie Brugklas en het experimentenprogramma Checkpoint.Jeugdjournaal-presentator Joris Marseille nam de prijs in ontvangst en bedankte alle kijkers voor het stemmen. ""Wij hebben gewonnen dankzij jullie!"" In totaal werden er zo'n 22.000 stemmen uitgebracht.Het programma verzorgt al bijna 40 jaar het nieuws voor kinderen in de leeftijd van circa 9 tot 12 jaar. Het wordt tegenwoordig zeven dagen per week uitgezonden en is online actief en op sociale media. Het YouTube-kanaal heeft ruim 450.000 abonnees.""Wij bestaan al heel lang en zullen nog heel lang blijven"", zei Marseille bij de awardshow. ""Nog steeds kiezen jullie ons als favoriet. Dat is echt heel erg geweldig!""Tijdens de prijsuitreiking werden er meer Zapp Awards uitgereikt. Presentator Buddy Vedder werd verkozen tot favoriete ster, StukTV werd gekroond tot favoriete YouTuber en Chateau Meiland kreeg de prijs voor favoriet familieprogramma.Naast prijzen voor programma's en BN'ers was er ook een award voor een kind dat zich belangeloos inzet voor een ander en daarmee de wereld mooier maakt. De zogeheten Veer-In-Je-Reet-Award ging naar Liam Kruijt, omdat hij iedere woensdag spelletjes speelt met ouderen in verzorgingshuizen.Jaaa we hebben de Zapp Award voor beste Jeugdprogramma gewonnen!🏆Heel erg bedankt voor het stemmen allemaal!💛 Het is iedere dag weer een feestje om ons programma voor jullie te maken en we zijn ontzettend blij dat jullie iedere dag kijken en ons volgen op YouTube en Insta.😁 #feest #zappawards #jeugdjournaal #bedanktallemaal",Özet,"Za 29 februari, 22:40"
135,https://nos.nl/artikel/2325167-raggende-man-bob-fosko-ging-voor-vuurwerk.html,"
    Raggende Man Bob Fosko ging voor vuurwerk
  ","De overleden muzikant en acteur Bob Fosko was het brullende en schreeuwende middelpunt van De Raggende Manne, zijn band die volgens de eigen omschrijving ""hectische jazzpunk"" maakte. De muziek en zang waren agressief en snel. De grote en kleine onaangenaamheden van het leven werden er tijdens de optredens door Fosko met een niet-ingehouden woede uitgegooid.De optredens duurden daarom ook nooit langer dan zo'n drie kwartier. Uitputtingsgevaar lag voor zowel de bandleden als het publiek op de loer.Naam: Geert Timmers Artiestennaam: Bob Fosko Geboortedatum: 4 oktober 1955 Geboorteplaats: BaarnFosko studeerde af aan de Academie voor Expressie in Utrecht. Hij bracht een aantal solosingles uit en speelde in de Engelstalige band Scratch, waarin ook de latere Raggende Manne-bassist Michael Peet speelde. Maar het Engels lag Fosko niet en hij verliet de band om De Steile Wand op te richten, een Nederlandstalige band in de stijl van De Dijk.Ook hier was hij niet op zijn plek. Fosko wilde meer vuurwerk en ontbond de band. Toen hij op een dag samen met gitarist Theo Slagter, drummer Anthony Delmonte Lyon en bassist Wally Langdon zat te jammen gingen ze los. Ze waren zelf verbaasd over de herrie die ze wisten te produceren. Fosko liet zich ook tekstueel helemaal gaan. Hij nam geen blad voor de mond en voelde zich daarbij als een vis in het water. De VPRO zond de sessie uit en De Raggende Manne waren geboren.In 1988 verscheen hun debuutalbum Vijf Sessies en in 1992 won de band de CJP Podiumprijs, wat hun grote doorbraak betekende. In verschillende bezettingen brachten De Raggende Manne zeven albums uit en waren regelmatig te vinden op podia en festivals. Ze hadden nooit een grote hit, maar wel enkele bekende nummers, zoals Poep in je hoofd en Bruine arreme.Fosko hield zich naast De Raggende Manne bezig met sketches voor de VPRO-televisie, figureerde in reclamespotjes en sprak jingles in voor de radio. Ook bracht hij enkele singles uit onder eigen naam of samen met anderen, zoals de zomerhit Ben d'r helemaal klaar voor in 1992 en de voetbalsingle Zittie Jaja (1996).Met de gelegenheidsformatie Hakkûhbar had hij in 1996 veel succes met Gabbertje, een parodie op de gabberscene.Het nummer haalde de eerste plaats in de hitlijsten:In 1999 stopten De Raggende Manne. Het succes liep terug en ook de drive binnen de groep nam af. ""Het publiek was er al jaren klaar mee. De Raggende Manne nu godzijdank ook"", schreef de band in een persbericht.Fosko begon zich meer op televisie te richten. Hij presenteerde De Muziekcentrale, waarin twee muzikanten begeleid door het Metropole Orkest Nederlandstalig repertoire vertolkten en was teamcaptain in de door Bart Peeters gepresenteerde popquiz Toppop Yeah. Ook was hij van 2002 tot 2017 jaarlijks te zien in Het Sinterklaasjournaal als Pietje Precies.Daarnaast leende hij zijn stem aan diverse reclames. Het is Fosko die in een bekend spotje voor soep roept: ""Vier uur. Cup-a-Soup. Dat zouden meer mensen moeten doen!"".Politiek engagement toonde hij door campagneliederen te schrijven voor de SP en tegen het Europees Parlement. In Hotel Verdonk bond hij de strijd aan met toenmalig minister Rita Verdonk die hij gebrek aan empathie verweet.In het theater stond hij twee seizoenen samen met Frans van Deursen op de planken met een The official tribute to the Blues Brothers en speelde hij in De Jantjes en My Fair Lady. Ook was hij vaak te vinden op het zomertheaterfestival De Parade waar hij bijvoorbeeld optrad met Corrie van Binsbergen in Corrie en de grote Brokken en Nog meer rottigheid met Pierre van Duijl en Maarten van Roozendaal. Dat programma werd in 2006 bekroond met De Mus, de prijs voor het beste optreden tijdens De Parade.Fosko organiseerde maandelijks Hard Rock Karaoke-avonden in Amsterdam en nam in slechts vijf dagen met een aantal Nederlandse popmuzikanten de cd Omgekomen in Overschot op. Met daarop 14 nummers in een niet-te-plaatsen genre muziek dat al snel ""de Fosko"" werd genoemd.De artiestennaam Fosko was trouwens geïnspireerd op de pseudoniemen die Wim T. Schippers verzon voor de acteurs in zijn televisieprogramma's. Die hadden namen die verwezen naar chocolademerken, zoals Bensdorp en Van Houten. Fosko verwees naar het chocoladedrankje Fosco, van voor de Tweede Wereldoorlog.In 2013 kwamen De Raggende Manne weer bij elkaar om te gaan toeren in de oorspronkelijke samenstelling. Ook kwam er nieuw materiaal. Het is niet wat je denkt, het is veel erger werd in 2014 uitgebracht en in 2019 Alles Kleeft. Hier zat ook een tournee aan vast, waar Fosko zich enorm op had verheugd. Maar een paar maanden voor aanvang werd bij hem slokdarmkanker geconstateerd.Toch wilde Fosko per se doorgaan met de tour. ""De nieuwe plaat is te gek geworden en ik heb nog veel energie"", zei hij. De artsen van de zanger zorgden ervoor dat zijn chemo's niet vlak voor een optreden vielen, zodat hij zijn behandeling kon combineren met de tournee. Ook werden enkele gastzangers ingevlogen om hem bij te staan tijdens de optredens.Bang voor de dood was hij niet, vertelde de toen 63-jarige zanger in een interview in Met het oog op morgen op NPO Radio 1. ""Er is wel het verdriet dat ik afscheid moet nemen van mijn geliefden. Wanneer het gaat gebeuren, weet ik ook niet zo goed. Maar ik heb mezelf beloofd om een inspiratie te zijn voor de mensen om me heen.""",Özet,"Za 29 februari, 17:23"
136,https://nos.nl/artikel/2324856-het-coronavirus-feiten-en-fabels-volg-hier-de-extra-nos-uitzending.html,"
    Het coronavirus: feiten en fabels, volg hier de extra NOS-uitzending
  ",Vanaf 20.35 uur is er een speciale NOS-uitzending over de uitbraak van het virus. Het coronavirus: feiten en fabels is te zien via NPO1 en de Facebook- en YouTubepagina van de NOS. Op NPO Nieuws is er bij het programma ook een gebarentolk te zien.Het coronavirus duikt in steeds meer landen op. Ook in Nederland kunnen mensen besmet raken. Zijn we daar goed op voorbereid? Wat zijn dan de gevolgen voor de samenleving? In de uitzending gaan we op zoek naar de antwoorden op deze vragen en worden feiten en fabels door experts van elkaar gescheiden.Heb je vragen tijdens het programma? Dan kun je ons mailen op coronavragen@nos.nl. Op Twitter volgen we #coronavragen.Presentator Rob Trip legt de vragen voor aan experts en Saïda Maggé geeft concrete informatie en uitleg bij het scherm. Verder komen verslaggevers en correspondenten aan het woord.,Özet,"Do 27 februari, 20:30"
137,https://nos.nl/artikel/2324803-regisseur-polanski-niet-bij-uitreiking-franse-filmprijzen.html,"
    Regisseur Polanski niet bij uitreiking Franse filmprijzen
  ","Filmregisseur Roman Polanski is morgen niet aanwezig bij de uitreiking van de Césars, de belangrijkste Franse filmprijs. Een vrouw beschuldigt hem ervan dat hij haar in 1975 heeft verkracht en er is veel protest tegen zijn komst naar wat gezien wordt als de Franse Oscar-uitreiking.Polanski's nieuwe film J'Accuse, over de geruchtmakende Dreyfuss-affaire uit de 19e eeuw, is met maar liefst twaalf nominaties de torenhoge favoriet. Hij maakt onder meer kans op de Césars voor beste film en voor beste regisseur.Maar in een verklaring stelt Polanski dat er bij de editie van dit jaar kennelijk ""geen ruimte is voor een film die gaat over het verdedigen van de waarheid en het bestrijden van onrecht, blinde haat en antisemitisme"".Hij spreekt tegen dat hij de vrouw die hem beschuldigt heeft verkracht. Als het waar is kan Polanski er overigens niet meer voor worden vervolgd, omdat het te lang geleden is.Maar bij de César-uitreiking wil hij niet meer aanwezig zijn omdat die in zijn ogen neerkomt op een ""openbare terechtstelling"". ""Fantasieën van zieke geesten worden beschouwd als voldongen feiten.""De van oorsprong Poolse regisseur heeft ook een Frans paspoort en hij genoot in Frankrijk altijd veel respect, tot de recente beschuldigingen. De VS wil hem al tientallen jaren uitgeleverd hebben omdat hij ervan wordt verdacht dat hij in 1977 een 13-jarig meisje heeft aangerand in Californië. Na die beschuldiging is Polanski gevlucht uit Amerika.Het voltallige bestuur van de filmprijs, dat geheel uit mannen bestond, is twee weken geleden mede om de controverse rond Polanski opgestapt.",Özet,"Do 27 februari, 14:26"
138,https://nos.nl/artikel/2324678-extra-nos-uitzendingen-over-het-coronavirus-op-radio-en-tv.html,"
    Extra NOS-uitzendingen over het coronavirus op radio en tv
  ",Het coronavirus breidt zich steeds verder uit. Het risico is reëel dat ook in Nederland mensen besmet raken. Zijn we daar voldoende op voorbereid? En wat zijn dan de gevolgen voor de Nederlandse samenleving? In een speciale uitzending gaat de NOS op zoek naar antwoorden op deze vragen.Kijkers kunnen tijdens het programma Het coronavirus: feiten en fabels vragen stellen. Dat kan tijdens de uitzending via de Facebook- en YouTubepagina van de NOS. Vragen kunnen nu ook al worden gemaild naar coronavragen@nos.nl. Op Twitter volgen we #coronavragen. Presentator Rob Trip legt de vragen voor aan experts en Saïda Maggé geeft concrete informatie en uitleg bij het scherm. Verder komen verslaggevers en correspondenten aan het woord in live schakelingen en reportages.De extra NOS-uitzending over het coronavirus is van 20.35 tot 21.25 uur op NPO 1. Op NPO Nieuws is de uitzending te zien met een gebarentolk.Ook op de radio is er extra aandacht voor het coronavirus. Van 17.00 tot 18.30 uur beantwoorden deskundigen vragen over het virus in een speciale uitzending van Nieuws en Co op NPO Radio 1.Online is er ook de hele dag aandacht voor al het nieuws rond het coronavirus. Volg het liveblog voor de laatste ontwikkelingen.,Özet,"Wo 26 februari, 18:39"
139,https://nos.nl/artikel/2326060-texaanse-ijslikker-krijgt-celstraf-vanwege-stunt-in-supermarkt.html,"
    Texaanse ""ijslikker"" krijgt celstraf vanwege stunt in supermarkt
  ","Een man in de Amerikaanse staat Texas heeft een celstraf gekregen nadat hij in een supermarkt aan een bak ijs had gelikt en hem daarna had teruggezet in de koeling. Ook heeft hij een taakstraf en een geldboete gekregen.De 24-jarige D'Adrien Anderson filmde zijn actie en zette de video in augustus vorig jaar op sociale media. De tweet, waarin te zien is dat hij meerdere keren aan het ijs likt, werd honderdduizenden keren bekeken. Wat alleen niet te zien is in de video is dat hij na afloop van zijn 'grapje' het ijsje netjes afrekende.Bekijk hier de video waar het om gaat:D'Adrien Anderson sentenced to 30 days in jail after video posted last year showed him licking a container of ice cream before returning it to the shelf at a Texas WalmartDe supermarkt was niet gediend van zijn actie en deed aangifte. ""Als er met voedsel wordt geknoeid, of als een klant ook maar de indruk daarvan krijgt, dan schakelen wij de politie in"", zei een woordvoerder van de supermarkt volgens de BBC. ""We zullen mensen vervolgen die denken dat dit leuke grappen zijn, want dat zijn het niet.""Op bewakingsbeelden van de supermarkt was te zien dat Andersen de betreffende bak met ijs inderdaad had meegenomen. Hij kon met een bonnetje aantonen dat hij het had afgerekend.Omdat door zijn toedoen de supermarkt tientallen bakken ijs moest vervangen, is hij veroordeeld voor vandalisme. Hij heeft 30 dagen cel gekregen en een taakstraf van 100 uur. Ook moet hij een boete betalen van bijna 1000 euro en de kosten die de supermarkt heeft gemaakt.",Özet,"Vrijdag, 13:18"
140,https://nos.nl/artikel/2325848-gentse-toiletten-lopen-over-met-schuim.html,"
    Gentse toiletten lopen over met schuim
  ","Bewoners van een paar huizen in Gent moesten gisteravond schuim uit hun toiletten en wastafels scheppen. Door een lek bij een nabijgelegen zeepverwerkingsbedrijf in de Belgische plaats kwamen er honderden liters schuim in het riool terecht en daardoor bij mensen thuis omhoog, meldt de VRT.Een van de getroffen bewoners zegt tegen de Vlaamse omroep dat hij gek opkeek toen hij na een rondje fietsen thuis een warme douche wilde nemen: ""Al vijf tonnen schuim heb ik vanuit mijn toilet en stookruimte weggeschept!""Een vrouw in de Amerikalaan in Gent merkte al aan het einde van de middag dat er schuim uit een riooldeksel op straat kwam. Uren later stond het schuim duimendik op straat en kwam het bij drie huizen uit de riolering omhoog.De brandweer heeft een anti-schuimmiddel in het riool gegooid. Ook heeft het zeepbedrijf Christeyns de riolering leeggezogen. Er zou geen sprake zijn van gevaar voor de gezondheid door het schuim. Sommige bewoners hebben wel wat schade in huis, die het chemische bedrijf belooft te vergoeden.",Özet,"Donderdag, 01:42"
141,https://nos.nl/artikel/2325243-japanner-stal-5800-fietszadels-tegen-stress-en-als-hobby.html,"
    Japanner stal 5800 fietszadels, tegen stress en als hobby
  ","In de Japanse stad Osaka is een man opgepakt die 5800 fietszadels heeft gestolen. De 57-jarige vrachtwagenchauffeur zei tegen de politie dat hij de zadels meenam tegen de stress.De man kon worden opgepakt omdat een beveiligingscamera had vastgelegd hoe hij in november twee fietszadels ontvreemdde bij een treinstation. Na de arrestatie ontdekte de politie de duizenden zadels in een opslagruimte.De chauffeur heeft de diefstallen bekend. ""Ik begon er 25 jaar geleden mee om van de werkstress af te komen. Daarna kreeg ik er langzaamaan steeds meer lol in"", staat in de verklaring van de man tegenover de politie.",Özet,"Zo 1 maart, 05:58"
142,https://nos.nl/artikel/2324692-inwoners-zwitsers-dorpje-jarenlang-huis-uit-om-oud-munitiedepot.html,"
    Inwoners Zwitsers dorpje jarenlang huis uit om oud munitiedepot
  ","Inwoners van een Zwitsers dorpje moeten waarschijnlijk meer dan tien jaar hun huis uit vanwege ontploffingsgevaar. Bij een oud munitiedepot in de buurt liggen duizenden kilo's munitie opgeslagen. Om die veilig te verwijderen moet de bevolking jarenlang ergens anders wonen.De verhuizing laat nog wel even op zich wachten: de 170 inwoners van het dorpje Mitholz hoeven pas vanaf 2031 weg te zijn. Dat het nog zo lang duurt, komt door de voorbereidingen die nodig zijn voor de opruimklus.Het Zwitserse ministerie van Defensie schat de kosten daarvan op meer dan 1 miljard Zwitserse frank, omgerekend bijna 950 miljoen euro. De bewoners worden gecompenseerd voor waardeverlies van hun huis en krijgen hulp bij de verhuizing.Volgens de burgemeester hebben inwoners tijdens de ontmanteling van het depot waarschijnlijk wel de mogelijkheid om tijdelijk terug te gaan om hun huizen en tuinen te onderhouden.De ondergrondse munitieopslag bij Mitholz werd gebouwd tijdens de Tweede Wereldoorlog. In 1947 ontplofte een deel van de 7000 ton munitie, waarbij negen mensen om het leven kwamen. Volgens Defensie werd de ontploffing veroorzaakt door chemische reacties en zelfontbranding. Een deel van de achtergebleven munitie werd opgeruimd.Een jaar na de explosie konden de inwoners van Mitholz weer terug naar huis. Er was nog ongeveer 3500 ton munitie achtergebleven, waaronder granaten en bommen tot 50 kilo. Het complex werd opnieuw opgebouwd en in de decennia daarna gebruikt als kazerne en opslag van medische legerspullen.In 1997 blikte de Zwitserse publieke omroep SRF terug op de dodelijke explosie in 1947:Na de explosie van 1947 werd een aantal keer onderzoek gedaan naar de risico's van de achtergebleven munitie, voor de laatste keer in 1986. Daaruit concludeerden experts dat de opslag geen gevaar vormde.Een paar jaar geleden geleden werd dat anders. Eind 2017 werd besloten het risico opnieuw te onderzoeken omdat er plannen waren om het complex om te bouwen tot datacenter. De onderzoekers noemden het risico van een explosie van de munitieresten 'ontoelaatbaar' en 'onacceptabel'. De nieuwe beoordeling werd gedaan op basis van betere onderzoeksmethoden en aangescherpte veiligheidseisen.Na het onderzoek werd het gebouw niet langer gebruikt als militaire accommodatie. Ook de opslagplaats voor medische legerspullen werd vroegtijdig gesloten.",Özet,"Wo 26 februari, 20:10"
143,https://nos.nl/artikel/2324642-russische-politie-haalt-echte-batmobile-van-de-weg.html,"
    Russische politie haalt ""echte"" Batmobile van de weg
  ","De politie in Moskou heeft een lookalike Batmobile in beslag genomen. De zelfgebouwde auto, die doet denken aan het voertuig van strip- en filmheld Batman, was volgens de politie veel te groot voor op de openbare weg. Ook was hij niet gekeurd.Dit is hem:Het lukte de bestuurder van 32 niet om met zijn opvallende auto onder de radar te blijven. Hij heeft de wagen vermoedelijk zelf gebouwd. In een persbericht spreekt de Russische politie van ""geïmproviseerde productie"".De Batmobile werd afgelopen zaterdag al gesignaleerd. Agenten hebben de wagen meegenomen voor onderzoek; wat ermee gaat gebeuren is niet bekend.De politie deelde deze beelden van het wegslepen:",Özet,"Wo 26 februari, 13:05"
144,https://nos.nl/artikel/2324460-wereldrecord-planking-gebroken-door-62-jarige-houdt-het-meer-dan-8-uur-vol.html,"
    Wereldrecord planking gebroken door 62-jarige, houdt het meer dan 8 uur vol
  ","8 uur, 15 minuten en 15 seconden. Zo lang balanceerde George Hood recht als een plank op zijn tenen en onderarmen. Daar vestigde hij een nieuw wereldrecord planking mee. Daarna drukte de 62-jarige nog eens vijfenzeventig keer op.De Amerikaan begon in 2011 met planken en trainde voor dit evenement zeven uur per dag. Hood zegt dat hij voor het record in totaal 2100 uur getraind heeft.""Ik moet mij volledig distantiëren van de klok. Het is een kunst en vaardigheid die ik door de jaren heen onder de knie heb gekregen"", zegt hij tegen de BBC.De oud-marinier pakte in 2013 al het wereldrecord planking, maar werd door de Chinees Mao Weidong in een rechtstreeks duel verslagen. Hij hield het toen 8 uur en 1 minuut vol.Nu hij opnieuw recordhouder is, zal hij geen nieuwe recordpogingen meer doen; George Hood zet een punt achter zijn planking-carrière.",Özet,"Di 25 februari, 00:10"
145,https://nos.nl/artikel/2323908-trouwambtenaren-aan-de-bak-koppels-zeggen-ja-op-20-02-2020.html,"
    Trouwambtenaren aan de bak, koppels zeggen ""ja"" op 20-02-2020
  ","Het was vandaag spitsuur op stadhuizen en gemeentehuizen in het hele land. Die drukte heeft alles te maken met de datum van vandaag: 20-02-2020. Voor veel verliefde stellen de perfecte dag om elkaar het jawoord te geven.Volgens Drentse gemeenten werden er voor een donderdag opvallend veel huwelijken gesloten. 34 stellen stapten vandaag in het huwelijksbootje. Zo ook Robin Dekker en Paulien Siemensma uit Assen, die vanmiddag zijn getrouwd. ""In een relatie vinden wij het belangrijk dat we de kleine dingen laten uitblinken"", zegt Dekker tegen RTV Drenthe. ""En als die datum dan voorbijkomt, dan is het net alsof alles bij elkaar past.""Trouwambtenaar Irma Abrahams weet eigenlijk niet waarom speciale data zo populair zijn, maar ze heeft wel een vermoeden. ""Mensen vinden het mooi klinken en het is goed te onthouden. Het staat misschien mooi op de kaart"", vertelt ze. ""Maar welke datum je ook kiest, het is altijd bijzonder als je gaat trouwen, toch?""Rijnmond schrijft dat op het stadhuis aan de Coolsingel in Rotterdam elk kwartier een huwelijk plaatsvond. Alleen op die manier kon aan alle trouwverzoeken voldaan worden.In de gemeente Den Bosch gaven dertien stellen elkaar het jawoord. Ingrid Wolfs en Pim de Vroom hoorden daar ook bij. ""Ik laat het maar gewoon gebeuren"", vertelt De Vroom aan Omroep Brabant. Hij heeft bewust gekozen om vandaag te trouwen. ""Dat was geen ongeluk.""Het stel koos bewust voor de bijzondere trouwdatum:Ook in Breda was het vandaag een komen en gaan van bruidsparen. In het gemeentehuis werden acht huwelijken gesloten. ""We hebben gelukkig niemand hoeven afwijzen. Deze stormloop op een bijzondere trouwdatum hadden we voor het laatst op 12-12-2012"", zegt een woordvoerder.",Özet,"Do 20 februari, 21:45"
146,https://nos.nl/artikel/2323820-nederlandse-schatbewaarder-bezorgt-ethiopie-gestolen-kroon-terug.html,"
    Nederlandse ""schatbewaarder"" bezorgt Ethiopië gestolen kroon terug
  ","De Ethiopische premier Abiy Ahmed heeft Nederland gecomplimenteerd met het terugbrengen van een gestolen religieuze kroon. ""Nederland geeft het goede voorbeeld"", zei Abiy toen hem de verloren gewaande schat werd overhandigd.Minister Sigrid Kaag voor Buitenlandse handel en Ontwikkelingssamenwerking had de kroon meegebracht in het regeringstoestel. Ze is in Ethiopië voor een eendaags bezoek. ""We zijn vereerd en verheugd dat we de kroon hebben kunnen terugbrengen bij de rechtmatige eigenaar"", zei Kaag bij de feestelijke ceremonie rond de overhandiging van de kroon.De koperen kroon uit 1780-1790 lag meer dan twintig jaar verborgen in het Rotterdamse appartement van Sirak Asfaw, een Nederlander van Ethiopische afkomst. Het gaat om een van de circa 20 keizerskronen die door de Ethiopiërs worden beschouwd als heilige voorwerpen.Ook Asfaw was aanwezig bij de overhandiging. Hij werd geprezen door de Ethiopische premier, die hem omschreef als een ""zorgvuldige schatbewaarder"". Hij heeft met spanning gewacht op het moment dat de kroon kon worden teruggegeven. ""Het Ethiopisch volk is eigenaar van de kroon. Ik zou een Rembrandt ook hebben teruggegeven aan Nederland.""Op de kroon staat onder meer een verwijzing naar keizer Fasilides die in 1632 aan de macht kwam. De kroon werd voor het laatst gezien in 1993. Vijf jaar later vond Asfaw, terwijl hij op zoek was naar een document, de kroon toevallig in het zijvak van de tas van iemand uit Ethiopië die bij hem op bezoek was.Asfaw nam de kroon in beslag omdat hij vreesde dat de eigenaar die op de zwarte markt wilde verkopen. Daarna werd hij meerdere malen bedreigd en geïntimideerd, maar hij gaf de kroon niet terug. Ook wilde hij die niet teruggeven aan het toenmalige bewind in Ethiopië omdat hij vreesde dat de machthebbers mogelijk betrokken waren bij de verdwijning van de kroon.Nu er een andere regering is in Ethiopië vond hij het moment gekomen om de schat terug te geven. Premier Abiy is sinds april 2018 aan de macht en brak meteen met het verleden. Hij opende de dialoog met buurland Eritrea na een grensconflict van een kwart eeuw. Daar kreeg hij in 2019 de Nobelprijs voor de Vrede voor uitgereikt. Ook kwamen na zijn aantreden duizenden politieke gevangenen vrij en werd de noodtoestand opgeheven.Daarom nam Asfaw vorig jaar via kunstkenner Arthur Brand contact op met het ministerie van Buitenlandse Zaken, om te bespreken op welke manier het belangrijke culturele erfgoed terug kon naar Ethiopië. De kroon wordt voorlopig tentoongesteld in het Nationaal Museum in Addis Abeba.",Özet,"Do 20 februari, 11:31"
147,https://nos.nl/artikel/2323701-vrouw-speelt-viool-tijdens-hersenoperatie.html,"
    Vrouw speelt viool tijdens hersenoperatie
  ","Een patiënt in een Londens ziekenhuis heeft viool gespeeld tijdens een operatie aan haar hersenen. Ze deed dat zodat de artsen zeker wisten dat er geen schade werd aangebracht aan de delen van de hersenen die precieze bewegingen aansturen.Bij Dagmar Turner van 53 werd zeven jaar geleden een hersentumor ontdekt na een beroerte tijdens een concert. De tumor zat vlak bij het deel van de hersenen dat haar linkerhand bestuurt en de vrouw was bang dat ze na een operatie niet meer viool zou kunnen spelen.Tijdens hersenoperaties worden patiënten vaak wakker gemaakt om de hersenfuncties te testen. Meestal gebeurt dit met een taaltest, maar ook viool spelen gebeurt wel eens vaker. Voor het King's College ziekenhuis, waar jaarlijks 400 van dit soort hersenoperaties worden uitgevoerd, was het de eerste keer.",Özet,"Wo 19 februari, 12:13"
148,https://nos.nl/artikel/2323464-verloren-liefdesring-uit-amerika-na-47-jaar-teruggevonden-in-fins-bos.html,"
    Verloren liefdesring uit Amerika na 47 jaar teruggevonden in Fins bos
  ","Een ring die in 1973 werd verloren in de Amerikaanse staat Maine, is teruggevonden in een bos in Finland. Debra McKenna verloor de ring 47 jaar geleden en dacht hem nooit meer terug te vinden.McKenna kreeg het sieraad van haar geliefde Shawn aan het einde van zijn schooltijd. In de binnenkant stond zijn naam en het jaar van zijn afstuderen gegraveerd: Morse High School, 1973, S M.Debra verloor de ring kort daarna in een warenhuis, waar ze hem had afgedaan om haar handen te wassen en op een gootsteen had gelegd. ""Toen ik besefte dat ik hem vergeten was, ging ik hem daar zoeken, maar hij was weg"", vertelt ze aan televisiezender WGME-TV. ""Ik liet mijn naam en nummer achter, maar niemand nam contact op. Ik heb hem nooit teruggezien.""Tot nu dus: Debra McKenna is wearing the class ring her then boyfriend and future husband gave her in high school back in 1973. She lost it than same year. The amazing story of how she got it back tonight @WGME @FOX23MaineDebra is haar hele leven samen geweest met Shawn, nadat ze in 1977 trouwden. Haar echtgenoot overleed drie jaar geleden aan kanker. ""We hadden een goed leven samen"", zegt ze.Twee weken geleden ontving ze de ring opeens bij de post. Een metaalwerker had het sieraad in Finland gevonden toen hij met een metaaldetector in een bos liep. ""Meestal zijn mijn bevindingen flessendoppen of andere rommel,"" vertelt hij trots in een Finse krant.De man besloot contact op te nemen met de alumni-vereniging van de Morse High School. Met het jaartal en de initialen die in het sieraad gegraveerd stonden, konden ze achterhalen dat de ring van Shawn McKenna moest zijn geweest.
      We hebben meer van zulke goede mensen nodig in de wereld.
    Hoe de ring in het Finse bos is beland is nog een groot raadsel. Haar overleden echtgenoot was ooit wel voor werk in Finland geweest, maar nooit in het bos waar die werd gevonden. Bovendien was de ring toen al twintig jaar kwijt.""Shawn zei altijd dat toevalligheden niet bestaan"", zegt ze daarom nu. Ze denkt dat haar man haar misschien iets probeert te vertellen: ""Hij wil duidelijk maken dat ik door moet met mijn leven"".Debra is dankbaar dat de vinder zoveel moeite heeft gedaan om de ring bij haar terug te krijgen. ""Er bestaan goede mensen in de wereld, daar hebben we er meer van nodig.""",Özet,"Ma 17 februari, 14:23"
