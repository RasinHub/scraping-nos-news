,Link,Title,Content,Summarized_Text,TimeStamp
0,Emty,Emty,Emty,Emty,Emty
1,https://nos.nl/artikel/2331144-nog-steeds-onderzoek-naar-besmettelijkheid-kinderen-koorts-niet-karakteristiek.html,"
    Nog steeds onderzoek naar besmettelijkheid kinderen, ""koorts niet karakteristiek""
  ","Welke rol spelen kinderen bij de verspreiding van het coronavirus? Dat is een van de kernvragen bij de afwegingen over het eventueel versoepelen van de maatregelen om de corona-uitbraak zo goed mogelijk te beteugelen. Tot nu toe weten we dat een covid-infectie bij kinderen meestal mild verloopt en soms ook zonder symptomen.Dat betekent overigens niet dat kinderen nooit een heel ernstige covid-infectie kunnen oplopen. Zo overleed in België een 12-jarig meisje eraan en in Breda vocht een 16-jarige jongen voor zijn leven op de intensive care.Het Outbreak Management Team, dat het kabinet adviseert over de maatregelen, heeft vandaag vergaderd over onder meer de rol van kinderen bij de corona-epidemie. In hun advies van 14 april stelden de experts dat heropening van basisscholen en kinderdagverblijven waarschijnlijk weinig effect zal hebben op het aantal IC-bedden dat nodig is, omdat infecties bij kinderen vrijwel steeds mild verlopen.Maar het zal onvermijdelijk wel leiden tot meer besmettingen van schoolkinderen en hun ouders en mogelijk ook tot meer besmettingen doordat het drukker wordt op straat.Dat de infecties bij kinderen in veruit de meeste gevallen niet tot ernstige klachten leiden, staat niet ter discussie. Maar er bestaat wel veel onzekerheid over de mate van besmettelijkheid van kinderen met een milde infectie of een infectie zonder symptomen.Het RIVM doet sinds 24 maart onderzoek naar de verspreiding van het coronavirus binnen honderd gezinnen. De resultaten daarvan moeten meer informatie opleveren over die rol van kinderen, maar zijn niet te verwachten voor 1 juni.Verder zijn virologen en epidemiologen wel eensgezind dat mensen met een heftige infectie veel besmettelijker zijn dan mensen met een milde infectie. Maar hoe besmettelijk kinderen met een milde infectie zijn is daarmee nog niet gezegd; hetzelfde geldt voor kinderen die een infectie hebben zonder symptomen.Onderzoekers van de Universiteit van Campinas in de Braziliaanse deelstaat São Paulo hebben een meta-analyse gedaan van 34 studies met ruim 1100 deelnemers onder de 18 jaar die een covid-19-infectie hebben gehad. Van hen werd ruim 1 procent doodziek en iets meer dan 2 procent ernstig ziek. Ruim de helft van de kinderen uit de studie kreeg geen ziekteverschijnselen, of heel milde.Maar een kleine minderheid van 16 procent van de kinderen had koorts en nog minder hadden verschijnselen van een luchtweginfectie. Die symptomen komen bij volwassenen bij ruwweg vier op de vijf patiënten voor.""Koorts en symptomen van luchtweginfecties moeten niet als karakteristiek worden beschouwd voor covid-19 bij kinderen"", concluderen de onderzoekers. Dat maakt het lastig om diagnoses te stellen, waardoor dus lang niet altijd bekend is of kinderen een potentiële besmettingsbron zijn. Bovendien komen ze daardoor onder het Nederlandse testbeleid niet in aanmerking voor een coronatest.De Braziliaanse wetenschappers signaleren verder dat volgens verschillende studies het coronavirus langere tijd aanwezig blijft in de ontlasting en het neusvocht van kinderen met een milde of geen ziekteverschijnselen.Een van die studies werd vorige maand gepubliceerd in Nature Medicine. De Chinese onderzoekers hadden ruim 700 kinderen na contact met bewezen patiënten getest op covid-19. Tien testten positief voor het virus. Na behandeling bleef het virus in rectale monsters veel langer aantoonbaar dan in monsters die in de neus werden afgenomen, ook nog nadat de kinderen bij een coronatest negatief waren gebleken.Een maand eerder hadden andere Chinese onderzoekers in een al even kleine studie in Clinical Infectious Diseases ook al geconcludeerd dat bij kinderen die herstellen van een covid-infectie het virus nog langere tijd in zowel de luchtwegen als de ontlasting zit. In de poep van milde patiënten werd het virus minstens twee weken en in enkele gevallen een maand lang vastgesteld.Beide onderzoeksgroepen onderstrepen dat hun resultaten ""een uitdaging betekenen voor het indammen van de corona-epidemie"", omdat ""de oraal-fecale besmettingsroute"" mogelijk een rol speelt bij de verspreiding van het coronavirus.De Italiaanse viroloog Massimo Gatti, hoofd infectieziekten van het Sacco Ziekenhuis in Milaan, adviseert om het toilet door te trekken met gesloten deksel. Dat is wenselijk, zei hij in de Italiaanse krant Corriere della Sera, omdat ""elke keer dat het toilet wordt doorgetrokken er fijne vochtdruppeltjes met virusdeeltjes ontstaan die besmettelijk kunnen zijn"". Dergelijke hygiënemaatregelen lijken echter moeilijk realiseerbaar op basisscholen en kinderdagverblijven.",Özet,"Gisteren, 20:41"
2,https://nos.nl/artikel/2331140-nu-de-grootste-coronapaniek-weg-is-neemt-ook-de-saamhorigheid-af.html,"
    ""Nu de grootste coronapaniek weg is, neemt ook de saamhorigheid af""
  ","Hoe lang blijven we nog in onze huizen zitten en onderling afstand houden? We zijn in ieder geval al (iets) meer auto gaan rijden, blijkt uit gegevens van onderzoeksbureau Goudappel Coffeng. ""Het weekend van 28 en 29 maart was het dieptepunt"", zegt onderzoeker Marco de Baat. ""Toen werd het meest gehoor gegeven aan de coronamaatregelen. Na dat weekend zien we een lichte toename inzetten. Het is een zeer lichte groei, maar wel eentje die de afgelopen drie weken heeft doorgezet.""Volgens De Baat is er nu 5 à 10 procent meer verkeer ten opzichte van drie weken geleden, al is dat dus nog steeds relatief weinig. Ook de hoeveelheid en de lengte van fiets- en wandeltochtjes is volgens het Nederlands Verplaatsingspanel de afgelopen week gestegen.Na de dip van maart is er nu dus iets meer verkeer op de snelwegen: Het illustreert wat Marco Zannoni ook ziet gebeuren, in aanloop naar het langverwachte kabinetsbesluit van morgen over de coronamaatregelen. De directeur van instituut COT voor Veiligheids- en Crisismanagement, Zorg en Veiligheid ziet de saamhorigheid afnemen onder Nederlanders, nu het coronavirus hier minder slachtoffers maakt. De grootste paniek is weg onder burgers, constateert hij.""Toen corona net in Nederland was, merkte je enorme eensgezindheid: er waren collectieve acties nodig, en we waren ertoe bereid: niet naar buiten, geen handen schudden. Er was behoefte aan korte maar krachtige besluiten, aan sterk leiderschap. Nu het grootste risico geweken is, en we allemaal steeds meer weten over het virus, stellen we de besluiten die genomen worden veel meer ter discussie.""Nu gaan mensen weer afwegingen maken als individu, of als lid van een bepaalde beroepsgroep, zegt Zannoni. ""Iedereen maakt voor zichzelf een kostenbatenanalyse: 'mijn sector moet uit de brand geholpen worden', 'mijn zaak moet weer open'. Of: 'ik moet nu echt weer bij mijn ouders op bezoek gaan of aan het werk'. 'Ik kan best zelf opletten dat ik niet bij anderen in de buurt kom en dat ik geen risico loop'."" Het is daarom niet verwonderlijk dat we met z'n allen meer de straat op gaan, vindt de deskundige.Reflectie op weg naar persconferentie 21 april:  besluiten over de opstart is complexer is dan over de lockdown. Veel onzekerheden. Minder saamhorigheid. Verschil in persoonlijke situatie = verschil in risicobereidheid. Er is tijd = discussie, kritiek, twijfel. #coronacrisisJe merkt de achteruitgang in solidariteit op verschillende plekken in de samenleving, zegt hij verder. ""In het onderwijs is de eensgezindheid weg, er zijn nu verschillende geluiden over hoe het verder moet: Leraren in Actie willen de scholen nog dicht houden, andere docenten willen wel weer lesgeven. Maar ook een onderwerp als jongeren: hoe houd je die bezig? Moeten zij niet wat meer ruimte krijgen? Daar hoor je nu verschillende geluiden over.""Nu de ergste paniek achter de rug is, komen volgens Zannoni ook ethische dilemma's naar boven waarvoor eerder geen plek was. ""In de ouderenzorg bijvoorbeeld: is alleen zijn, geen bezoek ontvangen, voor senioren uiteindelijk niet kwalijker dan het risico op corona?""Het kabinet staat morgen dus voor een lastige keuze, zegt Zannoni. ""Er is duidelijk een periode aangebroken met veel kritiek en discussie vanuit de samenleving. Dat is ook niet per se erg, zo werkt het in een democratie. Rutte moet uitleggen: dit weten we nu, dit zijn de uitdagingen waar we nu voor staan. Dus niet alleen sec technische info of een update over de maatregelen. Laat ook merken dat je de discussie in de samenleving hoort, en dat je echt niet alleen op één klein groepje experts blind vaart."" Zannoni noemt het een crisisdiagnose: ""Mensen meenemen in de situatie zoals die nu is en hoe je erover besluiten neemt. Want je kunt niet iedereen direct helpen. Als alle scholen weer opengaan, en alle bedrijven mogen weer open, dan zit je al heel snel weer met veel zieke mensen.""",Özet,"Gisteren, 19:46"
3,https://nos.nl/artikel/2331138-onderzoek-een-op-drie-amsterdamse-makelaars-bereid-om-te-discrimineren.html,"
    Onderzoek: een op drie Amsterdamse makelaars bereid om te discrimineren
  ",Een op de drie verhuurmakelaars in Amsterdam is bereid om op verzoek te discrimineren op migratieachtergrond. Dat blijkt uit een nieuw rapport van onderzoeksinstituut Rigo dat werd opgesteld in opdracht van de gemeente Amsterdam.Voor het onderzoek werden 'mystery-onderzoekers' ingezet. Zij belden met 41 makelaars in de hoofdstad en deden zich voor als potentiële verhuurders. Daarbij gaven ze aan dat ze liever geen allochtone huurder wilden. Een derde van de makelaars wilde gehoor geven aan dat verzoek. De helft van die groep gaf er blijk van dat ze wisten dat tegemoetkomen aan zo'n verzoek niet mag omdat het discriminatie is.De onderzoekers benaderden ook verhuurmakelaars via e-mail. Zij deden zich voor als woningzoekenden en gebruikten verschillende namen: Nederlands klinkende namen en niet-westerse namen. Zo werden bijvoorbeeld de namen Mehmet Aziz en Maarten de Koning gebruikt. In totaal werd op 250 verschillende advertenties voor huizen gereageerd.Uit deze proef bleek dat de verzonnen woningzoekende met een niet-westerse naam in ongeveer een vijfde van de gevallen werd gediscrimineerd. Dat gold voor zowel mannelijke als vrouwelijke woningzoekenden. De nationaliteit leek daarbij een rol te spelen. Volgens Rigo werden mannen met een Ghanese naam vaker nadelig behandeld dan mannen met een Arabische naam.Discriminatie kwam bovendien vaker voor bij goedkopere woningen in de vrije sector dan bij duurdere huizen.Uit onderzoek van de Groene Amsterdammer uit 2018 bleek al dat woningzoekenden met een migratieachtergrond vaker kampen met discriminatie. Verantwoordelijk minister Ollongren zegde toen toe de branche hierop aan te spreken.,Özet,"Gisteren, 19:17"
4,https://nos.nl/artikel/2331135-kabinet-trekt-nog-eens-5-miljard-uit-voor-stikstofbeleid.html,"
    Kabinet trekt nog eens 5 miljard uit voor stikstofbeleid
  ","Het kabinet trekt 5 miljard euro extra uit om de problemen met stikstof in natuurgebieden aan te pakken. Ingewijden bevestigen een bericht daarover van RTL Nieuws. Van het bedrag is 3 miljard bedoeld om natuurgebieden te herstellen.Het gaat om een pakket voor tien jaar. Dat betekent dat er per jaar zo'n 300 miljoen euro beschikbaar komt om natuur die aangetast is door stikstof te herstellen. Om de uitstoot van stikstof te beperken, zogeheten bronmaatregelen, is zo'n 200 miljoen per jaar beschikbaar.Het kabinet wil meer boeren in de gelegenheid stellen om te stoppen met hun bedrijf, zodat de uitstoot vermindert. Er zijn al regelingen voor varkensboeren die ook veel stank veroorzaken en voor 'piekbelasters', heel grote veebedrijven in de buurt van natuurgebieden. Naar verluidt komt er nu ook een regeling voor rundveehouders die willen stoppen of hun stallen duurzamer willen maken.Door de neerslag van stikstof is de biodiversiteit in natuurgebieden ernstig achteruitgegaan. Een uitspraak van de rechter vorig jaar dwong de overheid daar nu daadwerkelijk iets aan te doen. Door die uitspraak kwamen ook veel bouwprojecten stil te liggen.In het pakket van 5 miljard zitten ook maatregelen om de uitstoot door de industrie en de scheepvaart te verminderen, zeggen bronnen. Zo is het de bedoeling dat schepen die aan de kade liggen altijd gebruik gaan maken van elektriciteit vanaf de wal, zogeheten walstroom. Omdat ze dan niet meer hun generatoren aan boord hoeven te laten draaien, komt er ook minder stikstof vrij.",Özet,"Gisteren, 19:01"
5,https://nos.nl/artikel/2331132-honderden-nederlanders-sluiten-zich-aan-bij-massaclaim-tegen-tirol.html,"
    Honderden Nederlanders sluiten zich aan bij massaclaim tegen Tirol
  ","Honderden Nederlanders hebben zich aangesloten bij een massaclaim tegen de autoriteiten in Tirol. Ze voelen zich bedrogen, omdat het wintersportseizoen gewoon doorging terwijl het coronavirus al in de Oostenrijkse deelstaat rondwaarde.De advocaat van de Nederlanders verstuurt vandaag een deel van de aangiftes naar het Openbaar Ministerie in Tirol; later dit jaar volgt een civielrechtelijke procedure. ""Ik heb vantevoren nog gecheckt of het veilig was"", zegt de 68-jarige Jan. ""Ik voel me gewoon belazerd.""Begin maart wordt er in wintersportplaatsen als Ischgl en Sankt Anton nog volop geskied en gefeest. Later bleek dat in die periode duizenden wintersportgangers er besmet zijn geraakt met corona en het virus daarna door Europa hebben verspreid. Een groepje IJslandse vakantiegangers kwam eind februari al ziek terug uit Ischgl. Naar aanleiding daarvan besloot IJsland Tirol tot risicogebied te benoemen. Ze waarschuwden andere landen in Europa, maar die volgden het IJslandse voorbeeld niet.In Ischgl zelf ging op 7 maart de eerste publieke alarmbel af. Toen werd bekend dat een barkeeper van een van de drukste en bekendste après-skitenten in Ischgl, Café Kitzloch, het coronavirus had. Een dag later bleek dat het voltallige bedienend personeel ziek was. Toch sloot de Kitzloch pas 9 maart. Andere bars, winkels, restaurants bleven nog langer open. Het duurde bijna een week voor het gebied helemaal op slot ging. Op 15 maart werden de laatste skiliften stopgezet.Rob Du Chatenier ging met vrienden naar Tirol. Hij verloor een van hen aan het coronavirus. ""Bij sneller ingrijpen was Theo er misschien nog geweest"", zegt hij in het NOS Journaal:De vraag is nu of er in dat proces strafbare feiten zijn gepleegd. Dat wordt op dit moment onderzocht. Het OM in Tirol startte op 24 maart een onderzoek, onder meer nadat ze van de Duitse zender ZDF aanwijzingen binnenkregen dat er eind februari al een coronabesmetting in een après-skibar in Ischgl was en dat die niet was gemeld.Ook zou er tot op het laatst grote druk zijn uitgeoefend om de liften open te houden, schrijft onder meer de Oostenrijkse krant Der Standard. ""Het gaat dan om het roekeloos in gevaar brengen van mensen door besmettelijke ziektes"", schrijft openbaar aanklager Hansjörg Mayer aan de NOS. ""Daar staat tot drie jaar gevangenisstraf op.""Susan de Best uit Amersfoort ging eind februari met een groep van dertien mensen skiën in Ischgl. Ze bleven tot 7 maart. Elf van hen zijn ziek geworden. De Best wil vooral weten wanneer bekend was dat er corona heerste in Ischgl. ""We zijn gewoon niet goed voorgelicht. Het ergste is: een van ons ging na de vakantie op bezoek bij zijn moeder. Hij voelde zich toen nog oké en wist nog niet dat hij besmet was. Drie weken erna overleed zijn moeder aan corona.""Ook Jan (68), zijn achternaam ziet hij liever niet in de pers, is verbolgen over het gebrek aan informatie. ""We vertrokken op 6 maart en hebben de dag van tevoren nog bij het RIVM gecheckt of Ischgl veilig was. Niks aan de hand. Ook als je ernaar vroeg in Ischgl zelf werd het weggewuifd.""Susan en Jan zijn twee van de 389 Nederlanders die zich bij advocaat Peter Kolba van de Oostenrijkse consumentenorganisatie VSV meldde. Hij verzamelt de verhalen en legt deze als aangifte neer bij het OM. Kolba wil daarnaast met een massa-schadeclaim civielrechtelijk verhaal halen.Voor Kolba staat buiten kijf dat er sprake is van nalatigheid. ""Men heeft het gewoon niet willen zien. Op 25 februari was er een besmetting in Innsbruck. Toen rukte de politie massaal uit en sloot een hotel hermetisch af. Anderhalve week later gebeurt er hetzelfde op een toeristische hotspot, daar waar het om geld draait, en daar is de reactie: we desinfecteren de ruimte en vervangen het personeel, maar laten de boel wel open.""In Ischgl wordt afwijzend gereageerd op de beschuldigingen. Onder anderen de burgemeester zegt zich niet verantwoordelijk te voelen. ""We hebben gedaan wat we konden"", zegt hij tegen de Duitse publieke zender BR. Ook in dit interview wordt door Tirol alle schuld van de hand gewezen. Een uitzondering is de eigenaar van de Kitzloch; die heeft wel excuses aangeboden en gezegd dat hij de zaak eerder had moeten sluiten.Het Openbaar Ministerie denkt over twee à drie weken met de eerste resultaten van het onderzoek te komen. Dan moet ook duidelijk worden of er voldoende aanknopingspunten zijn om personen te vervolgen.De Best hoopt dat het zo ver komt: ""Het inwilligen van onze claim zou een heel klein het gevoel van compensatie geven voor het inkomen dat we nu missen. Helaas krijgen we de moeder van een van onze vrienden er niet mee terug.""",Özet,"Gisteren, 18:30"
6,https://nos.nl/artikel/2331131-ligduur-coronapatient-kan-korter-door-lichtere-slaapmiddelen.html,"
    Ligduur coronapatiënt kan korter door lichtere slaapmiddelen
  ","Met het toedienen van korter werkende slaapmiddelen kan de ligduur van coronapatiënten op de intensive care met enkele dagen worden verkort. Dat bevestigt de Nederlandse Vereniging voor Intensive Care (NVIC) aan de NOS.De artsenorganisatie noemt oversedatie, het toedienen van te veel of te zware slaapmiddelen, nu nog een belangrijke oorzaak van de lange ligduur van patiënten met covid-19, de ziekte die wordt veroorzaakt door het coronavirus. Die ligduur is momenteel gemiddeld 21 dagen, maar zou zonder langwerkende middelen 18 of 19 dagen kunnen zijn.De organisatie adviseert IC-artsen om de sedatie bij coronapatiënten sterk te verminderen. Ze moeten hen iedere dag wakker maken en dan beoordelen of verdere sedatie nog wel nodig is. Volgens de NVIC suggereerden eerdere ervaringen met coronapatiënten dat een diepe sedatie wel nodig was voor de beste behandeling, maar daarvan komen de artsen nu terug.Een kortere IC-opname kan in theorie betekenen dat er tientallen IC-bedden kunnen vrijkomen. Dan moeten alleen wel de juiste middelen voorhanden zijn. Maar daar zit nu juist het probleem: er zijn tekorten aan kortwerkende middelen die normaal worden gebruikt om iemand in slaap te houden die aan de beademing ligt.""We hebben door wereldwijde vraag minder middelen beschikbaar en moeten dus teruggrijpen op ouderwetse middelen zoals midazolam en morfine"", zegt Arjen Slooter, neuroloog-intensivist in het UMC Utrecht. Ziekenhuisapothekers proberen de voorraden op peil te houden.De langer werkende middelen blijken ook nog eens relatief lang te werken bij coronapatiënten. Deze patiënten hebben vaker dan gemiddeld overgewicht en een slechte nierfunctie. De middelen blijven daardoor langer in het systeem. Een andere reden voor oversedatie noemt Slooter de vele nieuwe zorgmedewerkers op de IC's. ""Sedatie komt nauw, met alle nieuwe personeelsleden is goede begeleiding soms nog een uitdaging.""",Özet,"Gisteren, 18:28"
7,https://nos.nl/artikel/2331125-zo-ziet-werken-eruit-na-de-coronacrisis.html,"
    Zo ziet werken eruit na de coronacrisis
  ","De manier waarop we werken zal blijvend veranderen, verwachten veel Nederlanders. Uit onderzoek van het Kennisinstituut voor Mobiliteitsbeleid (KiM) blijkt dat een kwart van de mensen die meer zijn gaan thuiswerken, denkt dat in de toekomst te blijven doen. Die mening wordt gedeeld door werkgevers; zij zeggen dat thuiswerken ook na de crisis onderdeel blijft van de werkcultuur.Zo is Unilever door de coronacrisis naar eigen zeggen ""met een katapult"" het digitale werken in geschoten. In nog geen zes weken tijd is het volgens het bedrijf een noodgedwongen automatisme geworden om virtueel te vergaderen. ""Die verandering in werken en denken is echt heel snel gegaan.""De multinational checkt iedere week bij werknemers waar ze in de nieuwe situatie tegenaan lopen. Daaruit blijkt keer op keer dat het met de techniek hartstikke goed gaat. ""Maar dat fysieke contact wordt steeds meer gemist"", zegt Fleur van Bruggen.Toch denkt het bedrijf ook na corona op een significant andere manier te gaan werken. Vanaf juni zouden de 700 werknemers van het Rotterdamse kantoor verhuizen naar een nieuwe locatie. ""Met de verbouwing van het nieuwe pand kijken we nu al naar zaken die we moeten aanpassen. Ik kan mij best voorstellen dat in de eerste periode daarna, 1 à 2 dagen per week thuiswerken standaard wordt. Zo'n besluit wordt nu veel normaler gevonden dan nog maar zes weken geleden.""
      De koudwatervrees is er totaal af.
    Uit het KiM-onderzoek blijkt dat zo'n 44 procent van de Nederlanders door de crisis is begonnen met thuiswerken of dat nu vaker doet dan vroeger. De ervaringen met thuiswerken zijn overwegend positief. ""De beste manier om erachter te komen of je iets aandurft, is om het gewoon te proberen"", zegt hoogleraar Aukje Nauta (Universiteit Leiden). ""Maar ik denk dat het koudwatervrees van het thuiswerken er wel totaal af is.""Dat zegt ook hoogleraar aan de HAN Annet de Lange, die onderzoek doet naar thuiswerken in coronatijd. ""In diverse onderzoeken werd verwacht dat in 2030 telework, het thuiswerken door middel van technologie, zijn maximale impact zou hebben. Ik verwacht dat dit door deze pandemie in een versnelling is geraakt.""De coronacrisis heeft veel bedrijven gedwongen een stap te maken naar het thuiswerken, zegt Wendy van Ierschot, voorzitter van de Nederlandse tak van de internationale Entrepreneurs Organization. ""Veel werknemers aarzelden daarover. We kennen allemaal grappige filmpjes over afstand vergaderingen met de camera aan en dingen die daarin misgaan, maar dat zijn wel allemaal dingen die we nu oplossen.""Als de kantoren weer open gaan, dan is het volgens Van Ierschot ""100 procent duidelijk"" dat we echt niet meer allemaal om 08.30 uur in de file gaan staan. ""Je kunt als bedrijf nu makkelijker zeggen: we doen vanuit huis een openingsmeeting en dan komt iedereen later naar kantoor. Bovendien zal je voorlopig sowieso niet met zijn allen de vloer op kunnen, om 1,5 meter afstand te houden. Dat het thuiswerken een blijvende verandering is, lijkt me evident.""Thuiswerken heeft zo zijn voordelen, blijkt uit meerdere onderzoeken. Bijvoorbeeld voor de productiviteit van de werknemer en de werk-/privebalans. Maar er zijn ook risico's. ""Zodra mensen 2,5 dag of langer gaan thuiswerken, verliezen ze het contact met collega's"", zegt Nauta. ""Dus een vaste dag in de week waarop iedereen bij elkaar komt is nodig, zodat je die connecties behoudt.""Die schuwkanten ziet ook Annet de Lange. ""Het is niet alleen maar fantastisch. Als je lang geen face-to-face contact hebt, kan dat ook weer depressie tot gevolg hebben. Zeker als er verplicht thuiswerken aan de orde is, kan dat weer negatieve gevolgen hebben voor het welzijn.""Hoe werk je goed thuis? Een paar tips:Wat de effecten van de coronacrisis zullen zijn op de lange termijn, is volgens de onderzoekers lastig te zeggen. ""Wat we al wel veel beter beseffen is dat gezondheid en economie met elkaar samenhangen"", zegt De Lange. ""Maar ook dat ons bedrijfsleven effect heeft op ons klimaat. Ik verwacht dat door deze pandemie de ontwikkelingen wat duurzaamheid betreft vooraan komen te staan in het bedrijfsleven.""Dat heeft volgens De Lange ook effect op het thuiswerken. ""Vanuit het bedrijfsleven wordt straks veel kritischer gekeken: welk werk moet je face-to-face doen en welk werk kan ook virtueel plaatsvinden? Dat komt in ons dna vanaf nu. Dat durf ik wel te zeggen.""",Özet,"Gisteren, 18:05"
8,https://nos.nl/artikel/2331117-18-jarige-gedode-fietser-in-oss-blijkt-neergestoken.html,"
    18-jarige gedode fietser in Oss blijkt neergestoken
  ","De 18-jarige fietser die gisterochtend dood werd gevonden in Oss, blijkt te zijn doodgestoken. De politie hield eerder al een 25-jarige verdachte uit Heesch aan. Het gaat om een man die na het incident verward gedrag vertoonde en die een bekende van de politie is. De politie gaat ervan uit dat het slachtoffer en de verdachte elkaar niet kenden.De 18-jarige jongen uit Nistelrode werd gisteren rond 08.00 uur naast zijn fiets gevonden. Hij was zwaargewond en de hulpdiensten konden niets meer voor hem doen. De jongen overleed ter plekke aan zijn verwondingen. In eerste instantie was onduidelijk wat er met het slachtoffer was gebeurd.Later die ochtend kreeg de politie een tip over een verwarde man die bij het station van Oss was gezien. Op het station trof de politie een man aan met een mes. De man werd daarop meegenomen naar het politiebureau en vervolgens bleek dat hij waarschijnlijk betrokken was bij het steekincident. Woensdag bepaalt de rechter-commissaris of hij langer vast blijft zitten.De recherche onderzoekt nog wat aan het geweld voorafging. Getuigen worden opgeroepen zich te melden.",Özet,"Gisteren, 17:04"
9,https://nos.nl/artikel/2331108-als-arts-in-opleiding-leer-je-ook-heel-veel-van-deze-situatie.html,"
    ""Als arts in opleiding leer je ook heel veel van deze situatie""
  ","In de serie Doorwerkers publiceren we dagelijks de ervaringen van mensen in vitale beroepen. De serie heette eerder In de frontlinie. We volgden toen alleen medisch personeel, nu delen ook mensen met andere vitale beroepen hun verhaal. De tekst komt tot stand na een interview met een NOS-redacteur. Vandaag Aaron John, arts in opleiding tot anesthesioloog in het Radboud UMC Nijmegen.""Normaal gesproken kan je wat je op het werk meemaakt makkelijker loslaten. Nu is iedereen bezig met één ziekte. Je ziet mensen doodgaan, ziet heftige situaties en als je naar buiten gaat, word je er nog steeds mee geconfronteerd.Als anesthesioloog zorg ik voor kunstmatige beademing, pijnbestrijding en palliatieve zorg bij patiënten. Dat doe ik eigenlijk alleen voor operaties, maar nu zijn we vanwege het coronavirus ook op de IC's gaan werken.Vooral nu worden artsen in opleiding, zoals ik, ingezet op de IC. Dat maakt het voor mij ook een heel leerzame periode, want normaal sta ik in de operatiekamer. Nu doe ik de beademing bij ernstig zieke mensen op de IC. Je leert elke dag wel iets.Patiënten die het coronavirus hebben, mogen geen bezoek ontvangen. Via een tablet communiceren ze met hun familie of vrienden. De mensen aan de andere kant schrikken dan soms van wie ze zien. De zieke persoon is opgezwollen of enorm vermagerd. Als patiënten aan de beademing moeten, voelt dat alsof ze een marathon hebben gelopen. Je lichaam gaat zo hard werken om te herstellen, dat kost enorm veel energie. En soms kan iemand niet meer. Dat blijft heftig om te zien.Een collega uit een ander ziekenhuis was besmet met het virus. Ze lag bij ons op de IC. Dan komt het opeens wel heel dichtbij. 'Dat had ik kunnen zijn', denk je dan. Zij, degene die gewoonlijk voor iemand zorgt in dat bed, ligt er nu zelf in.Inmiddels gaat het weer goed met haar. Ze is thuis. Laatst stuurde ze ons een kaartje en gaf ze aan hoe dankbaar ze was. Maar dat ze het zelf ook gek vond dat ze wakker werd in een herkenbare omgeving, maar op een plek waar je nu niet wakker wil worden.Doordat de anesthesiologen op de IC's zijn opgeschaald, zijn wij niet langer beschikbaar voor de operatiekamers. Niet-urgente zorg en operaties konden daardoor niet plaatsvinden. Toch lijkt de situatie nu te stabiliseren. Dus we kunnen misschien wel de 'normale' operaties oppakken.Wat ik heel fijn vind, is dat al het personeel in het ziekenhuis extra voorzichtig is. Samen zorgen we ervoor dat de kans op besmetting zo laag mogelijk blijft. Dat geeft wel een veilig gevoel. Daarnaast praten we onderling veel met elkaar over de situatie. Ook als je ergens mee zit.Het mooiste aan mijn werk vind ik dat ondanks de situatie, iedereen in de zorg wil werken. Iedereen wil de zieke mensen helpen en alles op alles zetten om iedereen weer gezond te maken. We krijgen uit alle uithoeken van Nederland bedankjes en waardering voor ons werk. Ik ben heel trots op mijn collega's.""",Özet,"Gisteren, 15:22"
10,https://nos.nl/artikel/2331107-veiligheidsdiensten-waarschuwden-ministerie-om-corona-app.html,"
    Veiligheidsdiensten waarschuwden ministerie om corona-app
  ","De veiligheidsdiensten hebben het ministerie van Volksgezondheid vorige week gewaarschuwd dat het veel te hard van stapel loopt met de plannen voor een corona-app. Dat zeggen bronnen tegen de NOS.Afgelopen donderdag bezorgden de diensten een brief van vijf pagina's bij het ministerie. Daarin stond beschreven waarop moest worden gelet met het oog op de nationale veiligheid.Vooral de haast van het ministerie zorgde voor ergernis. Binnen een paar weken wilde minister De Jonge een werkende corona-app hebben, maar dat noemden de veiligheidsdiensten verre van realistisch. ""Dat snapt iedereen die iets met computerbeveiliging doet"", aldus een bron van de NOS.De overheid kijkt naar twee soorten corona-apps. Deze week gaat het over de app die in kaart moet brengen bij wie corona-patiënten in de buurt zijn geweest. Zo kunnen mensen worden gewaarschuwd als ze zelf risico lopen op besmetting en dus mogelijk binnen moeten blijven. Een tweede corona-app, die patiënten contact met hun zorgverlener laat houden, volgt later.Ondanks de zorgen en kritiek van de diensten werden zaterdag corona-apps van zeven verschillende software-ontwikkelaars aan het grote publiek getoond. Ook toen bleek de kritiek niet mals, en bovendien unaniem: de apps waren slecht beveiligd, de privacy was niet gewaarborgd en de meeste apps verkeerden nog in een beginstadium.De diensten schrijven in hun advies dat bij het selecteren van een app onder meer aandacht moet zijn voor uit welk land apps afkomstig zijn en hoe de gegevens werden opgeslagen. Dat gebeurde in de praktijk nauwelijks, zegt een betrokkene. ""De brief lijkt terzijde geschoven te zijn.""Het ministerie zegt in een reactie dat de veiligheidsdiensten bij het proces zijn betrokken en dat dat zo zal blijven. ""De apps moeten namelijk veilig ingezet kunnen worden. We doen daarbij geen concessies"", aldus een woordvoerder.Niet alleen de veiligheidsdiensten hebben kritiek op de selectieprocedure: de Autoriteit Persoonsgegevens vindt eveneens dat de overheid onvoldoende heeft nagedacht over wat de app nu eigenlijk moet doen en wat de privacy-impact daarvan is. ""Het is nog maar de vraag of die app er wel kan komen"", zei voorzitter Wolfsen van de Autoriteit Persoonsgegevens vandaag.Waarom wil de overheid eigenlijk een app, en hoe kan die helpen in de strijd tegen corona? Een uitleg:Het ministerie had grote haast met de app. In de loop van deze week ""zou er al iets moeten zijn"", zei Ron Roozendaal, de chief information officer van het ministerie, vrijdag tegen trendwatcher Vincent Everts.Het ministerie wilde zelfs niet wachten op nieuwe functionaliteit waaraan Google en Apple werken en die speciaal voor dit soort contactonderzoeken is bedoeld. Ontwikkelaars lopen nu namelijk tegen allerlei technische problemen aan, die waarschijnlijk volgende maand zijn verholpen. ""Daar zien we met interesse naar uit, maar dat gaat ons niet snel genoeg"", aldus Roozendaal.Betrokkenen zeggen het inmiddels echter onwaarschijnlijk te vinden dat de deadline van 28 april voor een werkende app nog zal worden gehaald. Dinsdag maakt het kabinet bekend hoe het verdergaat met de ontwikkeling van de app.",Özet,"Gisteren, 15:07"
11,https://nos.nl/artikel/2331104-coronacijfers-van-20-april-aantal-ziekenhuisopnames-en-doden-daalt-verder.html,"
    Coronacijfers van 20 april: aantal ziekenhuisopnames en doden daalt verder
  ","Het geregistreerde dodental als gevolg van het coronavirus is tot 10.00 uur vandaag gestegen met 67, de laagste dagtoename sinds 24 maart. In totaal zijn aan het RIVM nu 3751 overledenen gemeld van wie officieel is vastgesteld dat ze leden aan het coronavirus.De patiënten zijn niet allemaal in het afgelopen etmaal overleden, er zit een vertraging tussen de dag van overlijden en de dag dat het overlijden wordt gerapporteerd. Het gemelde aantal doden in en vlak na het weekend is doorgaans lager dan in de rest van de week, doordat er 's weekends minder doden en ziekenhuisopnames worden doorgegeven door de GGD's.Er kan bij het lage cijfer van vandaag dus sprake zijn van een 'weekendeffect'. Waarbij moet worden opgemerkt dat de laatste drie maandagen het dodental wel steeds hoger was dan dat van vandaag.Er zijn tot 10.00 uur vandaag 75 nieuwe meldingen gedaan van coronapatiënten die zijn opgenomen in het ziekenhuis. Net als gisteren is ook dat het laagste aantal in een maand tijd. In totaal zijn er nu 9779 mensen in Nederland met het coronavirus die in het ziekenhuis liggen of hebben gelegen.Overigens telt het RIVM alleen overledenen mee die positief zijn getest op het coronavirus. Het CBS publiceerde vrijdag weer cijfers die een indruk geven van het aantal mogelijke 'verborgen' coronadoden. Tot nu toe blijkt daaruit dat het aantal doden ongeveer twee keer hoger is dan door het RIVM wordt gemeld.Het gaat bij deze totale 'oversterfte' vooral om mensen die overlijden buiten het ziekenhuis; thuis en in verpleeghuizen. Bewoners van verpleeghuizen worden tot dusver nauwelijks getest en dus door het RIVM ook niet meegeteld als coronaslachtoffer.Het aantal coronapatiënten op de intensive care daalde eveneens, naar 1158. Dat zijn achttien bezette IC-bedden minder dan gisteren werd gemeld. Op het dieptepunt van de crisis steeg de bezetting van de IC-bedden met meer dan 100 per dag.1108 mensen liggen in Nederland op de intensive care en 50 in Duitsland. Dat laatste is een minder dan gisteren.Voorzitter Ernst Kuipers van het Landelijk Netwerk Acute Zorg blijft een ""stabiele daling"" zien."" We voeren gesprekken over het gezamenlijk optrekken in het hervatten van de non-covid-zorg.""Diederik Gommers zei eerder namens de Nederlandse Vereniging voor Intensive Care dat de landelijke maatregelen pas versoepeld kunnen worden als er niet meer dan 700 coronapatiënten op de IC liggen. Jaap van Dissel van het RIVM stelde donderdag in de Tweede Kamer dat hij uitgaat van maximaal 600 patiënten.Het aantal patiënten op de intensive care wordt dagelijks gemeld door het Landelijk Coördinatiecentrum Patiënten Spreiding (LCPS) in Rotterdam.Het aantal ziekenhuisopnames wordt dagelijks gerapporteerd door het RIVM. Het cijfer van vandaag is het totale aantal mensen dat nieuw in het ziekenhuis is komen te liggen. Een deel van hen is al eerder in het ziekenhuis opgenomen, maar die opnames zijn pas vandaag of gisteren door de GGD'en aan het RIVM doorgegeven. Het aantal mensen dat ontslagen wordt uit het ziekenhuis wordt niet vermeld, en daarom niet van het ziekenhuiscijfer afgetrokken.Ook het cijfer van het aantal doden is afkomstig van het RIVM. Een deel van de gerapporteerde doden is eerder overleden, maar is pas de afgelopen 24 uur doorgegeven aan het RIVM. Mensen van wie vermoed wordt dat ze zijn overleden door het coronavirus, maar niet getest zijn, komen niet in de cijfers voor.Dit geldt vaak voor patiënten die thuis zijn overleden, maar ook voor mensen die door middel van een CT-scan in het ziekenhuis de bevestiging van het virus hebben gekregen. Alleen in het laboratorium geteste personen die overlijden komen voor in de statistieken. Het totale aantal overledenen zal daardoor veel hoger zijn.",Özet,"Gisteren, 14:39"
12,https://nos.nl/artikel/2331102-grote-natuurbranden-in-brabant-en-limburg-nog-niet-onder-controle.html,"
    Grote natuurbranden in Brabant en Limburg nog niet onder controle
  ","In de Deurnese Peel, op de grens van Noord-Brabant en Limburg, en in natuurgebied De Meinweg ten oosten van Roermond zijn vandaag grote branden uitgebroken. Voor beide branden werden NL-Alerts verstuurd.Voor de brand in De Meinweg werd rond 19.00 uur het sein brand meester gegeven, maar een uur later laaide het vuur weer op. De brand in de Deurnese Peel woedt eveneens nog, maar neemt in hevigheid af.De brand in De Meinweg bij Herkenbosch leek onder controle, maar door vliegvuur wakkerde deze toch weer aan. De rook en brand trekken inmiddels richting Duitsland. De brandweer zegt dat er met man en macht wordt geblust om de brand onder controle te krijgen. Geprobeerd wordt om het vuur terug te dringen met een stoplijn. Dat gebied wordt constant nat gehouden. De Limburgse brandweer krijgt hulp van de Duitse hulpdiensten.Eerder op de dag werd geschat dat ongeveer 30 tot 35 hectare bos- en heidegebied is verwoest door het vuur. De overlast van de rook rondom het gebied is fors en kan nog lang aanhouden, waarschuwen de veiligheidsdiensten. Omwonenden wordt aangeraden hun ramen en deuren gesloten houdenDe brand in de Peel brak rond 15.00 uur uit. Volgens de brandweer is een oppervlakte van 100 hectare getroffen. Het vuur is nog niet onder controle en de brandweer heeft daarom een stoplijn gemaakt. Met een blushelikopter wordt voorkomen dat het vuur voorbij die grens gaat. Bij de brand zijn geen gewonden gevallen. Wel moest een verzorgingstehuis in het nabijgelegen Liessel worden ontruimd. In de gemeente Deurne, maar ook in Asten en Someren is de brandgeur te ruiken.De avond valt, we stoppen het blussen met de #Chinook. Onze #blushelikopter en bemanning keert terug naar vliegbasis Gilze-Rijen. Eerder vanavond zijn deze beelden gemaakt vanuit de heli. #FBO #samensterk @GemDeurne @VNOGregio @VRBZO @BrandweerBZODe brandweer rukte eerder op de middag met twaalf blusvoertuigen en zes watertanks uit en kreeg daarbij hulp uit Limburg. Ook werd een drone-team van de brandweer gebruikt om de omvang van de brand in kaart te brengen, net als twee blushelikopters van Defensie. De harde wind en de veengrond speelden de brandweer parten. Door de veengrond is het gebied moeilijk toegankelijk. De brandweer waarschuwt iedereen om weg te blijven.De oorzaak van beide natuurbranden is nog onduidelijk. Vermoedelijk is er een verband met de droogte van de afgelopen tijd. Sinds 9 april zijn de hulpdiensten in heel Noord-Brabant vanwege die droogte extra alert op branden, schrijft Omroep Brabant.De rook is in de wijde omgeving van het natuurgebied te zien:Ook in Nutter in Twente brak rond 13.00 uur een grote brand uit op een camping. Vijf stacaravans zijn uitgebrand, meldt de brandweer.Bij de brand raakte één betrokkene gewond. Het gaat volgens Tubantia om een man die probeerde te blussen. Hij is volgens de krant met brandwonden in zijn gezicht en op zijn arm overgebracht naar het ziekenhuis. Rond 14.30 uur was de brand onder controle, maar het nablussen duurde nog uren.",Özet,"Gisteren, 14:30"
13,https://nos.nl/artikel/2331099-podcast-de-dag-wat-we-kunnen-leren-van-vorige-economische-rampen.html,"
    Podcast De Dag: wat we kunnen leren van vorige economische rampen
  ","Het IMF voorspelt dat de coronacrisis zal leiden tot de grootste economische krimp sinds de jaren dertig van de vorige eeuw. De jaren van de Grote Depressie dus, die vooraf gingen aan de Tweede Wereldoorlog. De vergelijking met de jaren rondom de oorlog hoor je vaker. Politici schuwen de oorlogsmetaforen in hun coronatoespraken niet, maar economen en commentatoren wijzen in economisch opzicht juist op andere historische parallellen.In podcast De Dag bekijken we op welke manier die vergelijking klopt en ook waar hij mank loopt. Hoogleraar sociale en economische geschiedenis Bas van Bavel vertelt met welke economische rampen uit het verleden deze crisis (beter) vergelijkbaar is en welke lessen uit de geschiedenis ons zouden kunnen helpen. Hoofdeconoom van de Rabobank Menno Middeldorp bespreekt de actuele situatie en hoe de 'wederopbouw' eruit zou kunnen zien.Deze aflevering van De Dag kun je hier beluisteren. Bevalt het? Vergeet je dan niet te abonneren!Onze podcasts:De Dag: Elke werkdag hoor je bij De Dag gesprekken die nét even verder graven, verteld door betrokkenen en journalisten van alle omroepen.De NOS op 3 Tech Podcast: iedere donderdag praten Casper Meijer en zijn gasten je bij over het laatste nieuws uit de wereld van technologie en sociale media.De Weerman: iedere week duiken weerman Peter Kuipers Munneke en Fleur Wallenburg in een opvallend weerfenomeen.Met het Oog op Morgen: elke dag een overzicht van het nieuws, een blik in de ochtendkranten en het betere journalistieke interview.Het Beste uit het Oog: iedere zaterdag selecteert de redactie van Met het Oog op Morgen de mooiste gesprekken van de afgelopen week.De Stemming van Vullings en Van der Wulp: Elke vrijdag een nieuwe aflevering waarin de politieke week wordt doorgenomen. Gemaakt door NOS en EenVandaag.NOS Voetbalpodcast: iedere maandag nemen voetbalcommentatoren de week door, met anekdotes van experts en vooruitblikken op komende wedstrijden.NOS Formule 1-podcast: Amber Brantsen neemt met oud-coureur Jan Lammers en verslaggever Louis Dekker iedere maandag na een Grand Prix de race door.POEN: De podcast over economisch nieuws. Verslaggevers Charlotte Waaijers en Nik Wouters duiken iedere dinsdag in een ontwikkeling in de wereld van het geld. Waardoor je beter begrijpt hoe de economie werkt en wat je ermee moet.",Özet,"Gisteren, 14:05"
14,https://nos.nl/artikel/2331079-oudere-met-coronavirus-minder-vaak-doorverwezen-naar-ic.html,"
    Oudere met coronavirus minder vaak doorverwezen naar IC
  ","Ouderen die ernstig ziek worden door het coronavirus worden minder snel doorverwezen naar de intensive care. Dat schrijft Trouw op basis van cijfers van de stichting Nationale Intensive Care Evaluatie (NICE).Was in maart een op de drie coronapatiënten op de IC 70 jaar of ouder, nu is dat een op de vier. In maart was de grootste leeftijdsgroep op de IC die tussen de 70 en 75 jaar oud, nu zijn de meeste patiënten tussen de 60 en 65 jaar oud.In een reactie nuanceert voorzitter Ernst Kuipers van het Landelijk Netwerk Acute Zorg de betekenis van de cijfers. ""Als je naar de eerste twee weken van april kijkt en je zet die af tegen de situatie van maart, dat gaat het concreet om dertig mensen tussen de 70 en 90. Op tachtig IC's. Dat zijn heel kleine aantallen.""De daling duidt vermoedelijk niet op een afname van het aantal ouderen met corona, schrijft de krant. Zij worden waarschijnlijk vaker thuis behandeld. Kuipers: ""Het gevoerde beleid zal hier waarschijnlijk een rol hebben gespeeld. We wisten in april meer van het virus dan in maart.""Volgens Marcel Olde Rikkert, hoogleraar geriatrie in het Radboudumc in Nijmegen, wordt er nu scherper geselecteerd. ""Zieke en kwetsbare ouderen blijven vaker thuis en krijgen daar eventueel zuurstof en medicijnen"", zegt hij in Trouw.De hoogleraar vindt het geruststellend dat het aantal ouderen op de IC's afneemt. ""Een IC-opname is voor ouderen een grote aanslag en dan neemt de kans op overleving af. Dan is een behandeling thuis vaak geschikter en die kan ook minder eenzaam zijn."" Hoeveel meer ouderen nu thuis sterven aan corona is niet bekend.Duidelijk is wel dat de afname van het aantal ouderen de IC-afdelingen lucht heeft gegeven. ""Eerder dan in bijvoorbeeld Spanje of Italië hebben we hier geconcludeerd dat een ziekenhuisopname voor ouderen onverstandig kan zijn"", zegt Olde Rikkert. Het is alleen jammer dat we dat niet eerder hebben geconcludeerd, stelt hij. ""Maar in een crisis tast je aanvankelijk in het duister, ik denk dat we net op tijd hebben geleerd wat het virus met mensen doet.""",Özet,"Gisteren, 11:30"
15,https://nos.nl/artikel/2331078-openbaar-vervoer-nederland-richtlijnen-nodig-voor-wie-met-ov-mag-reizen.html,"
    Openbaar Vervoer Nederland: richtlijnen nodig voor wie met ov mag reizen
  ","Het kabinet moet richtlijnen opstellen voor wie wel en niet met het openbaar vervoer mag reizen. En de overheid moet 1,4 miljard euro op tafel leggen om het ov 'coronaproof' te maken, zegt Pedro Peters, voorzitter van branchevereniging Openbaar Vervoer Nederland (OVNL).Het kabinet maakt morgen bekend of de coronaregels na 28 april worden versoepeld. Eerder werd een moreel appèl gedaan om niet met het openbaar vervoer te reizen, zegt Peters, maar in de toekomst zijn duidelijke afspraken nodig over wie met het ov mag reizen.Nu reist maar zo'n 10 procent van wat normaal gesproken elke dag in het openbaar vervoer incheckt, zegt Peters. OVNL heeft berekend dat als de anderhalvemeterregel in acht wordt genomen, er zo'n 15 à 20 procent van de normale hoeveelheid passagiers mee kan in de tram en bus. Voor de trein en metro zou dat tussen de 20 en 25 procent zijn.""Dat betekent dat er iets meer mensen met het openbaar vervoer kunnen reizen dan nu het geval is"", zegt Peters. ""Maar we zijn bang dat het ov sneller vol zal raken als het kabinet de regels versoepelt. We zien nu al dat het soms moeilijk is om afstand te bewaren en dat treinen soms te vol zitten.""Daarom is het bijna onmogelijk om de regels te versoepelen en geen duidelijke regels op te stellen, zegt Peters. ""Het alternatief is dat we de anderhalve meter afstand niet meer kunnen garanderen."" Ook zouden stoelen met linten of stickers afgezet kunnen worden.Volgens Peters zou een 'speciaal vervoersbewijs' ingezet kunnen worden, dat buiten een normaal vervoersbewijs laat zien dat je van de overheid met het openbaar vervoer mag reizen.Ook zegt OVNL extra geld nodig te hebben van de overheid als de anderhalvemeterregel de rest van het jaar blijft gelden. ""Als we maar een kwart van de reizigers hebben en dus ook maar een kwart van de inkomsten, maar wel 100 procent van de kosten, dan is er voor het streek- en busvervoer zo'n 700 miljoen euro en voor de NS ook 700 miljoen euro nodig om te blijven rijden.""",Özet,"Gisteren, 10:51"
16,https://nos.nl/artikel/2331075-kritiek-studenten-op-surveillancesoftware-voor-examens.html,"
    Kritiek studenten op surveillancesoftware voor examens
  ","Studenten hebben kritiek op de software die wordt gebruikt om te controleren of er wordt gefraudeerd bij online tentamens. Om de tentamens te kunnen maken, moeten ze toestemming geven voor het registreren en opslaan van videobeelden. De studenten vrezen dat ze door de software ten onrechte worden aangemerkt als fraudeur.De Landelijke Studentenvakbond LSVb heeft de afgelopen tijd kritiek ontvangen van studenten. ""Ze vinden het een inbreuk op hun privacy en dat is het ook"", zegt voorzitter Alex Tess Rutten. Een petitie van een student van Tilburg University is inmiddels ruim 2000 keer ondertekend.De software waar het om gaat, houdt de studenten in de gaten via de camera op de laptop of pc. Het algoritme gebruikt oog- en handbewegingen om te bepalen of een student fraudeert. Het systeem zou volgens de makers zelfs beter werken dan fysieke surveillance.Maar de vrees is dat de beelden die de software maakt, worden opgeslagen en niet worden verwijderd. Ze kunnen dan in handen komen van grote techbedrijven die de beelden gebruiken om hun algoritme te verbeteren. Wie niet instemt met toepassing van de software, kan het tentamen online niet maken, zegt de studentenvakbond .Volgens de LSVb is de keuze dus niet vrijwillig. ""Niet doen, betekent dat ze ontzettend veel studievertraging oplopen en dat is superduur."" De Studentenvakbond pleit voor alternatieven. Bijvoorbeeld onderzoeksopdrachten, en papers.De universiteiten erkennen het probleem, maar zeggen dat ze met hun rug tegen de muur staan. In de Volkskrant zegt een woordvoerder van de Universiteit van Tilburg dat het kiezen is tussen twee kwaden.""In deze periode moeten we 130.000 tentamens afnemen"", zegt de woordvoerder. ""We willen voorkomen dat studenten zich in september niet kunnen inschrijven voor een volgend studiejaar omdat ze tentamens hebben gemist. Dat is een doemscenario.""",Özet,"Gisteren, 10:33"
17,https://nos.nl/artikel/2331071-rekenkamer-veel-mis-met-digitale-beveiliging-van-schiphol.html,"
    Rekenkamer: veel mis met digitale beveiliging van Schiphol
  ","Schiphol is kwetsbaar voor cyberaanvallen. Dat concludeert de Algemene Rekenkamer na een onderzoek naar de cyberveiligheid van het grenstoezicht door de Koninklijke Marechaussee op de luchthaven.Twee van de drie systemen die de Koninklijke Marechaussee gebruikt, zijn niet volgens de regels beveiligd tegen cyberaanvallen. Systemen op Schiphol worden amper getest, niet alleen op aanvallen van buiten, maar ook van binnenuit. ""Dit is een reëel risico; er hebben immers 60.000 defensiemedewerkers toegang tot het netwerk"", schrijft de Rekenkamer.De Rekenkamer onderzocht een fictieve aanval door iemand van Defensie. Die kon inloggen met een een standaard wachtwoord uit een interne handleiding, en een email sturen uit naam van de Commandant der Strijdkrachten.Ook bestaat het risico dat medewerkers informatie manipuleren, zegt NOS-techredacteur Joost Schellevis. ""Een passagier die op een opsporingslijst staat zou van die lijst afgehaald kunnen worden zodat die toch Nederland binnen kan komen.""Volgens de Rekenkamer is cyberveiligheid van deze systemen van cruciaal belang om digitale sabotage, spionage en criminaliteit tegen te gaan. ""Als de IT van het grenstoezicht door een digitale aanval onbruikbaar wordt, kan de Marechaussee het grenstoezicht niet of nauwelijks uitvoeren"", schrijft de Rekenkamer. ""Het mogelijke gevolg: lange wachtrijen, vertraging en annulering van vluchten.""De Rekenkamer beveelt aan om de drie grenstoezichtsystemen jaarlijks te testen en om het niveau van cybersecurity snel op orde te brengen. De ministers van Defensie en Justitie en Veiligheid zeggen in een gezamenlijke reactie dat ze de aanbevelingen onderschrijven. ",Özet,"Gisteren, 10:02"
18,https://nos.nl/artikel/2331065-dit-zijn-de-experts-die-het-coronabeleid-bepalen.html,"
    Dit zijn de experts die het coronabeleid bepalen
  ","De wetenschappers die samen het Outbreak Management Team (OMT) vormen, bepalen het Nederlandse coronabeleid. Elke week komen ze bijeen om een serie vragen te beantwoorden die het kabinet heeft gesteld of die ze zelf hebben opgeworpen. Op basis van hun beraadslagingen adviseren ze het kabinet.Die adviezen worden in deze coronacrisis standaard overgenomen. Gevraagd of de adviezen van de experts nog altijd heilig zijn, antwoordde premier Rutte op zijn persconferentie van 7 april volmondig ""ja"". En minister De Jonge van Volksgezondheid zegt het hem voortdurend na: ""We volgen de adviezen van de experts"".Wie zijn die wetenschappers die het coronabeleid bepalen?Het OMT heeft een vaste kern van zeven leden. Een stuk of tien RIVM-wetenschappers en een groep van zo'n twintig andere deskundigen sluiten in wisselende samenstelling aan bij het OMT.Jaap van Dissel is als directeur van het Centrum voor Infectieziektebestrijding van het RIVM voorzitter van het OMT. Zijn rechterhand Aura Timen, hoofd Landelijke Coördinatie Infectieziektebestrijding, is secretaris.De andere vaste leden zijn namens het Nederlands Huisartsen Genootschap Masja Loogman, huisarts en wetenschappelijk medewerker bij dat NHG. Ann Vossen, arts-microbioloog en viroloog in Leiden, namens de Nederlandse Vereniging voor Medische Microbiologie waarvan zij voorzitter is. Emile Schippers, namens de Nederlandse Vereniging voor internist-infectiologen en internist-infectioloog in het Haga Ziekenhuis. In plaats van Schippers komt ook Annelies Verbon, voorzitter van de NVII en hoogleraar aan het Erasmus MC.Ook Jaap Maas, klinisch arbeidsgeneeskundige, verbonden aan het Amsterdam UMC en het Nederlands Centrum voor Beroepsziekten, is kernlid. Maas leidt het arbo-management-team, een onderdeel van het OMT dat input levert voor de vergaderingen ervan. Het laatste vaste OMT-lid is Anne de Vries, arts infectieziektebestrijding van de GGD Kennemerland.Verder schuiven leden van de RIVM-staf geregeld aan bij het OMT. De bekendste van hen is de epidemioloog en hoofd Modellering van Infectieziekten Jacco Wallinga, tevens hoogleraar aan het LUMC. Wallinga is verantwoordelijk voor de modellen die het verloop van de epidemie voorspellen.Tot de RIVM'ers in het OMT horen verder onder meer viroloog Chantal Reuskens en arts-microbioloog Daan Notermans die vanaf 2007 ook betrokken was bij de OMT's over de jarenlange Q-koorts-epidemie die Nederland destijds trof.Ook epidemioloog Wim van der Hoek, hoofd van de afdeling Respiratoire Infecties, is wekelijks van de partij, net als arts infectieziektebestrijding Corien Swaan en communicatieadviseur Kevin Kosterman, de eindredacteur van het Infectieziektenbulletin.Onder de frequent aanwezige overige leden van het OMT zijn hoogleraar virologie Marion Koopmans van het Erasmus MC en hoogleraar Intensive Care Medicine en voorzitter van de Nederlandse Vereniging voor Intensive Care Diederik Gommers (ook Erasmus MC), die de afgelopen weken een sleutelrol speelde.Dan schuiven steevast een aantal van de volgende hoogleraren medische microbiologie aan bij het OMT: Menno de Jong (Amsterdam UMC), Margreet Vos (Erasmus MC), Jan Kluytmans (Amphia Ziekenhuis en UMC Utrecht), Alexander Friedrich (UMCG), Marc Bonten (UMC Utrecht) en Andreas Voss (Canisius Wilhelmina Ziekenhuis en Radboudumc).Verder vergaderen een aantal internist-infectiologen, artsen infectieziektebestrijding en infectiepreventiedeskundigen regelmatig mee. Ook voorzitter Nienke Nieuwenhuizen van Verenso, de vereniging voor specialisten ouderengeneeskunde, praat mee binnen het OMT, net als Sjaak de Gouw, portefeuillehouder Infectieziekten bij GGD Nederland.Het OMT komt alleen bijeen als daartoe aanleiding is, zoals in de jaren 2007 tot 2010 met de uitbraak van Q-koorts en in 2009 bij de Mexicaanse griep. Het formuleert elke vergadering een advies. De besprekingen zijn vertrouwelijk, de notulen worden niet openbaar, maar het advies wel.Dat wordt eerst besproken in het Bestuurlijk afstemmingsoverleg (Bao), daarna wordt het formeel aangeboden aan de minister van VWS.De corona-adviezen van het OMT zijn in het Bestuurlijk afstemmingsoverleg min of meer hamerstukken, maar dat is niet altijd zo geweest.Ten tijde van de Q-koorts overruleden de vertegenwoordigers van het ministerie van Landbouw lange tijd de volksgezondheidsexperts. Dat had ingrijpende gevolgen voor duizenden mensen die ernstig ziek zijn geworden door de Q-koorts en minstens honderd die aan de gevolgen ervan zijn overleden.NOS op 3 legde eerder al uit wat de rol is van het OMT in deze coronacrisis. Dat zie je in onderstaande video: ",Özet,"Gisteren, 08:22"
19,https://nos.nl/artikel/2331057-wekdienst-20-4-denemarken-versoepelt-regels-omt-bijeen-voor-advies-kabinet.html,"
    Wekdienst 20/4: Denemarken versoepelt regels • OMT bijeen voor advies kabinet
  ","Goedemorgen! Het Outbreak Management Team komt vandaag weer bijeen om een advies op te stellen aan het kabinet over de coronamaatregelen. En de Denen kunnen vanaf vandaag weer naar rijles, de kapper, de tandarts en de masseur.Het is vandaag overal stralend zonnig. De wind trekt nog iets aan en komt uit het oosten. De temperatuur ligt vanmiddag tussen 16 graden in het noorden en 19 in het zuiden. Op de Waddeneilanden waait de wind vanaf het koude water en stokt het kwik bij 13 graden.Moet je vandaag toch de weg op? Hier vind je het overzicht van de werkzaamheden. Check hier de aangepaste dienstregeling voor het spoor.In Canada heeft een man willekeurig op meerdere mensen geschoten, daar zijn zeker zestien doden bij gevallen. In en bij een woning in de provincie Nova Scotia vond de politie meerdere slachtoffers, en later ook op andere plaatsen in de provincie.Na een urenlange zoektocht werd de vermoedelijke dader bij een tankstation gevonden. De politie schoot hem dood. Het gaat om een man van 51, zijn motief is onbekend. Volgens Canadese media had hij zich gekleed als politieagent.Morning. Nieuwe lading van 800.00 mondkapjes en beschermende kleding gearriveerd op #schiphol Eerste vlucht van speciale luchtbrug Nederland -China waarvoor #klm de Boeing 747 weer tijdelijk gebruikt. #coronaIn Tel Aviv hebben zo'n 2000 Israëliërs geprotesteerd tegen premier Netanyahu. Daarbij hielden ze zich over het algemeen aan de regels: ze droegen mondkapjes en hielden twee meter afstand, zoals de politie had geëist.Dat zag er zo uit:De betogers beschuldigen Netanyahu ervan dat hij de democratie uitholt. Zo zou hij de coronacrisis misbruiken om uit handen van justitie te blijven. Het corruptieproces tegen hem werd onlangs uitgesteld vanwege de coronamaatregelen die in de Israëlische rechtbanken gelden.Fijne dag!",Özet,"Gisteren, 06:54"
20,https://nos.nl/artikel/2331056-honderdduizenden-mondkapjes-aangekomen-op-schiphol.html,"
    Honderdduizenden mondkapjes aangekomen op Schiphol
  ","Vanuit China is vanochtend een vrachtvliegtuig met 800.000 mondkapjes voor medisch personeel aangekomen op Schiphol. Het zijn professionele FFP2-mondkapjes die momenteel schaars zijn in de zorg.Minister Van Rijn was op Schiphol om de eerste lading in ontvangst te nemen. De spullen komen uit Shanghai, waar de kwaliteit door Nederland is getest en goed bevonden. Hierover zijn afspraken gemaakt met de Chinese overheid.In alle vroegte landde de eerste vrachtvlucht met onder meer mondkapjes op Schiphol:De vrachtvlucht uit Shanghai is de eerste van een luchtbrug tussen China en Nederland die KLM heeft geopend. Voor de dagelijkse vluchten heeft de luchtvaartmaatschappij tijdelijk de Boeing 747 weer in bedrijf genomen.In totaal worden de komende vijf dagen 6 miljoen mondkapjes verwacht vanuit China. Met de vluchten worden komende weken dagelijks mondkapjes, isolatiejassen en brillen verwacht.",Özet,"Gisteren, 06:47"
21,https://nos.nl/artikel/2331054-aantal-schietincidenten-toegenomen-politie-bezorgd.html,"
    Aantal schietincidenten toegenomen, politie bezorgd
  ","Het aantal incidenten met vuurwapens is vorig jaar toegenomen met 14 procent, ondanks de strengere aanpak van de illegale wapenhandel. De politie en het Openbaar Ministerie hebben dat bekendgemaakt. Zij maken zich zorgen.In 2019 registreerde de politie 646 schietincidenten. Dat zijn er 79 meer dan een jaar eerder. Het aantal doden dat daarbij viel, nam wel iets af, van 34 naar 31.De politie legt een verband met de aanhoudende stroom illegale vuurwapens naar Nederland. Al enkele jaren proberen de politie en het OM die aan te pakken, maar van een afname is vooralsnog geen sprake. Vorig jaar werden zo'n 5700 illegale wapens in beslag genomen, ongeveer evenveel als in 2018.""Binnen het criminele milieu is er blijvend vraag naar wapens"", zegt portefeuillehouder Dick Schouten van de politie. ""Wapens en handgranaten vinden in kleine hoeveelheden hun weg naar ons land.""Schouten stelt dat het vrije verkeer van goederen binnen Europa de opsporing van illegale wapens er niet makkelijker op maakt. Er zijn wel strengere Europese wetten gemaakt, maar nog niet alle landen hebben die geïmplementeerd. ""Het is zaak dat ze dat zo snel mogelijk doen"", zegt Schouten.Verder vinden de politie en het OM dat er in Nederland strengere wetten moeten komen om het bezit van munitie aan banden te leggen. Een sportschutter mag nu maximaal 10.000 stuks munitie in bezit hebben (onder meer patronen). ""We zien dat legaal aangekochte munitie soms in het criminele milieu belandt. Door de toegestane hoeveelheid te beperken, werp je een extra barrière op.""",Özet,"Gisteren, 06:30"
22,https://nos.nl/artikel/2331051-coronacrisis-verandert-reisgedrag-mogelijk-blijvend.html,"
    Coronacrisis verandert reisgedrag mogelijk blijvend
  ","Veel Nederlanders verwachten dat door de coronacrisis hun reisgedrag en de manier waarop ze werken blijvend verandert. Een kwart van de mensen die meer zijn gaan thuiswerken en een derde van de mensen die vaker op afstand vergaderen, denken dat in de toekomst te blijven doen.Dat zijn de uitkomsten van een onderzoek door het Kennisinstituut voor Mobiliteitsbeleid, een zelfstandig onderdeel van het ministerie van Infrastructuur en Waterstaat.Zo'n 44 procent van de Nederlanders is door de crisis begonnen met thuiswerken of doet dat vaker dan vroeger. De ervaringen met thuiswerken zijn overwegend positief. De meeste studenten en scholieren die op afstand onderwijs volgen, ervaren dat juist niet als prettig.Door de contactbeperkingen is het gemiddeld aantal verplaatsingen afgenomen van 8 naar 3,6 in drie dagen. De gemiddelde afstand die mensen aflegden, daalde van 94 naar 30 kilometer in drie dagen.Op een willekeurige dag gaat ongeveer de helft van de bevolking nu niet naar buiten. Voor de coronacrisis was dat zo'n 20 procent. Mensen die wel de deur uit gaan, gaan relatief vaak een stukje wandelen of fietsen, of ze laten de hond uit. De wandelaars en fietsers leggen daarbij meer kilometers af dan vroeger.Als mensen op pad gaan, mijden ze het openbaar vervoer. 88 procent geeft de voorkeur aan de auto of de fiets. Het overgrote deel van de bevolking denkt na de crisis weer gebruik te maken van hetzelfde vervoermiddel als voor de crisis. Wel verwacht zo'n 20 procent meer te gaan lopen en fietsen en 25 procent denkt minder te gaan vliegen.Volgens het kennisinstituut is het onderzoek uitgevoerd onder een representatieve groep Nederlanders.",Özet,"Gisteren, 06:05"
23,https://nos.nl/artikel/2331050-360-000-minder-reguliere-verwijzingen-huisartsen-door-corona.html,"
    360.000 minder reguliere verwijzingen huisartsen door corona
  ","Sinds 12 maart zijn er 360.000 reguliere verwijzingen door huisartsen naar ziekenhuizen minder dan normaal, meldt de Nederlandse Zorgautoriteit (NZa). Naar schatting wachten zo'n 290.500 mensen die wél een verwijzing hebben gekregen nog op een afspraak in het ziekenhuis.Het beeld is vergelijkbaar in alle provincies. Wel zijn er verschillen tussen specialismen: zo zijn er bij gynaecologie/verloskunde en cardiologie minder gevallen van uitstel dan bij orthopedie en dermatologie.Vanaf april zijn er weer meer verwijzingen te zien, waarbij het grootste herstel zichtbaar is bij de spoedverwijzingen. Dat type verwijzing is tijdens de coronacrisis ook minder sterk gedaald.De NZa heeft met alle betrokken partijen afspraken gemaakt over hoe de reguliere zorg weer kan worden opgepakt. Dat zal in nauwe samenspraak gaan met de coronazorg. De zorgautoriteit zegt gezondheidsschade en wachttijden te willen voorkomen, net als regionale verschillen in de toegang tot zorg.De reguliere zorg zal weer langzaam op gang komen. Dat betekent dat niet alle patiënten direct in het ziekenhuis terechtkunnen voor reguliere behandelingen. Volgens de NZa ligt de focus eerst op de meest noodzakelijke zorg. Binnenkort vindt er overleg plaats met de overige zorgsectoren, zoals de thuiszorg en huisartsenzorg.Het Landelijk Centrum Patiënt Spreiding (LCPS) heeft een lijst met diagnoses opgesteld die door de leden van de Federatie Medisch Specialisten zijn voorzien van een zogeheten urgentie-indicatie. Die lijst is leidend bij het heropstarten van de reguliere zorg.",Özet,"Gisteren, 06:00"
24,https://nos.nl/artikel/2331152-opnieuw-aanhouding-voor-dood-39-vietnamezen-in-britse-koelwagen.html,"
    Opnieuw aanhouding voor dood 39 Vietnamezen in Britse koelwagen
  ","De Britse politie heeft opnieuw een verdachte aangehouden voor de dood van 39 Vietnamezen in een koeltruck in oktober vorig jaar in Engeland. De 40-jarige man werd opgepakt in Ierland. Hij wordt verdacht van doodslag en mensensmokkel en wordt morgen voorgeleid bij een rechtbank in Dublin.Wat zijn rol precies is geweest, is nog onduidelijk. Eerder deze maand bekende de chauffeur van de vrachtwagen schuld op 39 aanklachten wegens doodslag.""Dit is een van de grootste onderzoeken uit onze geschiedenis"", zei een officier van de Britse politie tegen de BBC. ""In het belang van de slachtoffers en hun dierbaren werken we onvermoeibaar door om alles boven tafel te krijgen dat hieraan voorafging.""De 39 doden werden eind oktober gevonden in een koelwagen in Grays, niet ver van Londen. Ze zaten opgesloten in een afgesloten ruimte waar de temperatuur was gedaald tot 25 graden onder nul. De vrachtwagen was via Zeebrugge in België naar Engeland gekomen.Bij het onderzoek is met de politie uit zeven andere landen samengewerkt, ook met de politie in Nederland.",Özet,"Gisteren, 22:45"
25,https://nos.nl/artikel/2331148-aanhangers-van-trump-voeren-protest-tegen-lockdownmaatregelen-op.html,"
    Aanhangers van Trump voeren protest tegen lockdownmaatregelen op
  ","Op meerdere plekken in de Verenigde Staten werd afgelopen weekend geprotesteerd tegen de beperkende coronamaatregelen: soms door honderden mensen, bijvoorbeeld in Montana, andere keren met duizenden tegelijk, zoals in Michigan.De veelal conservatieve demonstranten eisen dat het land weer opengaat, zodat ze weer aan het werk kunnen. De lockdown doet volgens hen meer kwaad dan goed en zou de economie te hard raken. In vier weken raakten in de VS ruim 22 miljoen mensen werkloos; dat is zo'n 14 procent van de beroepsbevolking.Gisteren was er in Denver nog een protest; twee verpleegkundigen probeerden dat te blokkeren. De beelden gingen de hele wereld over:Een deel van de betogers riep om het ontslag van Anthony Fauci, de immunoloog van de Amerikaanse regering. En bij protesten in Michigan riepen tegenstanders luid om de opsluiting van hun gouverneur Gretchen Whitmer - Lock her up! Trump noemt haar ook wel half-whit, oftewel 'halve gare'.De demonstranten voelen zich gesteund door hun president, die zich vrijdag in een serie tweets achter de protesten schaarde. Daarin riep Trump op tot de 'bevrijding' van Michigan, Minnesota en Virginia - drie staten met een Democraat aan het roer.Een dag eerder had Trump in een telefoongesprek nog benadrukt dat de gouverneurs hun eigen beslissingen moeten nemen. Ze mogen zelf bepalen hoe en wanneer de maatregelen worden verzacht.Ralph Northam, gouverneur van Virginia, reageerde kort op de dubbele boodschap uit het Witte Huis. ""Ik en mijn staf zijn verwikkeld in een biologische oorlog. Ik heb geen tijd om me te mengen in een Twitteroorlog"", zei hij.Tegelijkertijd rijst de vraag hoe spontaan die recente golf aan protesten is. Zo beschrijft The Washington Post hoe pro-wapenactivisten via enkele grote Facebookgroepen oproepen tot de demonstraties.De president legde zelf het verband tussen de protesten en wapenrechten. In de serie tweets die hij vrijdag verstuurde, riep Trump demonstranten op het tweede amendement te verdedigen. Dat is het recht om wapens te dragen.LIBERATE VIRGINIA, and save your great 2nd Amendment. It is under siege!Facebookgroepen opgericht door drie broers achter een grote wapenlobby hebben nu opgeteld zo'n 200.000 volgers. Daarin roepen ze op tot verzet tegen de ""excessieve quarantainemaatregelen"" en worden links naar sites die de ernst van het virus afzwakken gedeeld.Op demonstraties droegen betogers niet alleen Make America Great Again-merchandise, maar ook prominent hun guns. Berucht complotdenker Alex Jones, oprichter van Infowars, werd handenschuddend op de foto gezet bij demonstraties in Texas.Andere pro-Trump-figuren zouden de demonstraties financieel ondersteunen. Zo promoot het Michigan Freedom Fund de demonstraties tegen de coronamaatregelen op Facebook met betaalde advertenties. Dat fonds wordt gelinkt aan Trumps minister van Onderwijs Betsy DeVos en haar familie.Volgens gouverneur Whitmer, doelwit van Trump en zijn achterban, subsidieert de DeVos-familie een groot deel van het Michigan Freedom Fund. ""Het is bijzonder ongepast dat een zittend lid van de Amerikaanse regering politieke aanvallen uitvoert op een gouverneur, op mij hier.""Eerder schreef The Guardian al dat een aantal (extreem-)rechtse groeperingen achter een deel van protesten tegen de quarantainemaatregelen zit. Het gaat om onder andere religieuze fundamentalisten, anti-vaxxers en neofascistische groeperingen.De staten Texas en Vermont kondigen als eerste staten aan de maatregelen te versoepelen. In enkele andere staten wordt gekeken naar de mogelijkheden voor verruiming. Meerdere gouverneurs zeggen de economie pas weer echt te willen opstarten als er voldoende coronatesten beschikbaar zijn.Gezondheidsexperts benadrukken dat de blijf-thuis-maatregelen noodzakelijk zijn om verdere verspreiding van het coronavirus in te dammen. Inmiddels zijn meer dan 40.000 Amerikanen aan het virus overleden. De protesten, vaak met veel mensen dicht op elkaar, zijn volgens hen een potentiële besmettingsbron.",Özet,"Gisteren, 21:54"
26,https://nos.nl/artikel/2331143-israel-herdenkt-slachtoffers-holocaust.html,"
    Israël herdenkt slachtoffers Holocaust
  ","In Jeruzalem is de jaarlijkse Holocaust-herdenking van start gegaan met een plechtigheid bij het Yad Vashem-monument. De ceremonie was vanavond op internet te volgen, maar was in verband met de coronacrisis vooraf zonder publiek opgenomen. President Rivlin en premier Netanyahu hielden toespraken. Verder staken zes overlevenden van de genocide op Joden tijdens de Tweede Wereldoorlog fakkels aan. Hun verhalen werden ook verteld.De nationale herdenking van de moord op naar schatting zes miljoen Joden vond voor het eerst plaats in 1951. Duitsland betaalt eraan mee. Begin deze maand besloot de Duitse regering dat ook tussen 2022 en 2031 1 miljoen euro per jaar naar Israël wordt overgemaakt. Dat geld is onder meer bedoeld voor het digitaliseren van documenten die op de moord op de Joden betrekking hebben. ",Özet,"Gisteren, 20:27"
27,https://nos.nl/artikel/2331142-denemarken-wordt-weer-opgestart-blij-maar-ook-nerveus-om-te-werken.html,"
    Denemarken wordt weer opgestart, ""blij maar ook nerveus om te werken""
  ","Vandaag mochten in Denemarken een rij ondernemers met contactberoepen weer aan de slag, waaronder kappers, tandartsen en fysiotherapeuten. Deense basisscholen en kinderdagverblijven zijn sinds afgelopen woensdag weer open. Daarmee duiken ook nieuwe dilemma's op. ""Wat doe je met een peuter die jou als leerkracht heeft gemist en in je armen springt?""Deense ondernemers die vandaag weer mogen openen, hebben nauwelijks de tijd om zich in de nieuwe richtlijnen te verdiepen. Gisteren werden ze gepresenteerd door de regering, vandaag moesten ze dus al worden ze toegepast.Anderhalve meter afstand houden is bij deze beroepen nauwelijks mogelijk. Maar kern van de richtlijnen is om, afgezien van de algemene corona-leefregels, beschermende kleding te dragen, het contact zo kort mogelijk te houden en drukte te vermijden.Ook autorijden en een tattoo laten zetten kunnen weer, al voelt niet iedereen zich daar even prettig bij: Scholen en kinderdagverblijven gingen afgelopen woensdag al open en hebben met het grootste aantal regels te maken. Directeur Carsten Hansen van een peuter- en kleuterschool in Kopenhagen wijst op dilemma's waarbij precieze oplossingen zich pas na loop van tijd moeten uitkristalliseren.In de speelzalen is weinig meer zoals voorheen, laat hij zien in de video:""Kinderen willen na zo'n lange tijd natuurlijk graag geknuffeld worden door de leerkracht die ze goed kennen"", zegt hij. ""Natuurlijk worden ze in zo'n geval niet afgewezen, maar we proberen vervolgens snel de aandacht op iets anders te richten waarbij we afstand kunnen houden."" Ook is speelgoed dat niet twee keer per dag gewassen kan worden ongeschikt, zoals knuffels en kleren uit de verkleedkist.De herstart in Denemarken is het gevolg van dalende curves van het aantal doden en het aantal patiënten op de IC en aan de beademing. Denemarken heeft een relatief laag dodental: 346. Daarmee wordt er nu ook de vraag gesteld of de Deense strategie niet te voorzichtig is geweest.Tegelijkertijd gaat het openen van de samenleving gepaard met onzekerheid over een toename van het aantal besmettingen in de komende tijd. Volgens Søren Bostrup, hoofd van het Deense Instituut voor de Volksgezondheid, is toename van besmettingen met het openen van de samenleving onvermijdelijk. Daarom benadrukte hij gisteren dat het wezenlijk is dat de Denen afstand blijven houden en niet in groepen bijeenkomen.Dat kan een uitdaging worden. Politicoloog Michael Bang Petersen heeft vanaf het begin van de coronacrisis het gedrag van de Denen onderzocht. Het blijkt dat Denen zich minder streng aan de regels houden dan in het begin van de crisis. ""Denen beschouwen afstand houden en handen wassen als een duursport"", aldus Bang. ""We zien daarbij een langzame teruggang van de motivatie om adviezen te volgen. Deze tendens van losser gedrag zie je elke keer dat de samenleving iets meer wordt geopend.""Volgens Carsten Hansen van het kinderdagverblijf Kinderambassade zal de grootste uitdaging zijn om de kinderen een gevoel van vertrouwdheid te geven. ""Natuurlijk kunnen we het ook gezellig maken zonder speelgoed. Maar kinderen hebben behoefte aan nauw contact. En dat harmonieert niet altijd met lichamelijk afstand houden.""",Özet,"Gisteren, 20:11"
28,https://nos.nl/artikel/2331134-akkoord-over-nationale-noodregering-in-israel.html,"
    Akkoord over nationale noodregering in Israël
  ","De Israëlische premier Netanyahu en zijn rivaal Gantz zijn het eens over de vorming van een nationale noodregering. De partijen hebben naar eigen zeggen een akkoord gesloten om de coronacrisis te beteugelen.Volgens Israëlische media zullen de twee beurtelings het premierschap op zich nemen. Netanyahu zou eerst aan de beurt zijn, na anderhalf jaar lost Gantz hem af. Weer anderhalf jaar later zouden er dan nieuwe verkiezingen moeten komen.Het akkoord betekent een doorbraak in de vele maanden durende impasse in de kabinetsformatie. De Likud-partij van Netanyahu en Blauw en Wit van Benny Gantz zijn bijna even groot, maar geen van beiden zijn in staat met hulp van kleinere partijen een coalitie te vormen.Na de verkiezingen in april vorig jaar moesten de Israëliërs daarom nog twee keer naar de stembus. Dat leidde steeds tot vrijwel dezelfde uitslag.Vorige maand kwamen de twee overeen dat een vierde gang naar de stembus moest worden voorkomen, mede om de opkomende coronacrisis te kunnen bestrijden.Veel partijgenoten van Gantz weigeren met Netanyahu samen te werken en hebben de fractie uit protest verlaten. In de verkiezingscampagne had Gantz meermaals beloofd niet te zullen regeren met Netanyahu, die terechtstaat vanwege corruptie.",Özet,"Gisteren, 18:55"
29,https://nos.nl/artikel/2331128-dodental-bloedbad-canada-loopt-op-bekenden-van-schutter-zijn-geschokt.html,"
    Dodental bloedbad Canada loopt op, bekenden van schutter zijn geschokt
  ","Bekenden van de 51-jarige man die dit weekend zeker achttien mensen doodschoot in de Canadese provincie Nova Scotia, reageren geschokt op het bloedbad. De Canadese politie waarschuwt dat het dodental nog verder kan oplopen.De schutter trok twaalf uur lang in een politie-uniform met een nagemaakte politieauto door Nova Scotia, schoot mensen dood in hun huizen en doodde ook een agente. Onder de slachtoffers zijn ook twee zorgmedewerkers.De dader zelf werd ook dood aangetroffen. Nog niet bekend is of de politie hem heeft uitgeschakeld of dat hij zichzelf om het leven heeft gebracht, al liet een politiefunctionaris wel weten dat er over en weer is geschoten. De politie is er ook niet zeker van dat alle slachtoffers zijn gevonden.Het is de dodelijkste schietpartij ooit in Canada. Bekenden en vrienden van de schutter, een tandarts, zijn in shock. Hij dook in 2014 nog op bij de Canadese publieke omroep CTV, omdat hij een vrouw die genezen was van kanker een nieuw kunstgebit gaf. Dat deed hij voor niets.""Mijn hart brak bij haar"", zei de tandarts destijds, die het naar eigen zeggen oneerlijk vond dat velen geen geld hebben voor een kunstgebit. ""De mensen die het echt nodig hebben, blijven achter.""Op sociale media zijn er reacties van mensen die hem nog kennen van vroeger. ""Hij was een goede vriend en een geweldig persoon op school. Altijd lachen. Altijd aardig"", schrijft ene Lisa Brush op Twitter. ""Dit is schokkend.""@NS_scooke Wortman was a great friend and amazing person in High School. Always smiling. Always kind. This is nothing but shocking!In het jaarboek van de school van de schutter, stond dat hij hield van skiën en tijd doorbrengen met vrienden. En van rondrijden op de motor. ""Hij houdt niet van koud weer en van Engels"", stond in het boek. ""Misschien wordt hij in de toekomst wel politieagent.""@RCMPNS My mom went to high school with Gabriel Wortman. “Gabe’s future may include being an RCMP officer.” Weird.Dat de man in een uniform van de politie door de provincie trok, verbaast sommige mensen niets. Buren zeggen tegen de krant The Globe and Mail dat hij geobsedeerd was door de Canadese politie, en dat hij een alcoholprobleem had.Zijn huis was volgens een man uit een nabijgelegen dorp gewijd aan zijn fascinatie voor de politie. De man kreeg een inkijkje in de woning, toen hij de tandarts vroeg of hij de gebruikte politieauto in de voortuin kon overkopen.Tegen een regionale krant in Nova Scotia, The Chronicle Herald, zegt de bekende Canadese tv-presentator en komiek Candy Palmater dat de schutter eind jaren 80 een van haar beste vrienden was op de universiteit. ""Van het begin weet ik dat hij een vriend nodig had, dus ik begon een vriendschap. De meeste vrienden van mij mochten hem niet, maar dat maakte mij niets uit.""De voormalige vriendin dacht dat de man ""niet zo lekker in zijn vel zat"". ""Maar ik dacht dat hij daar wel overheen zou groeien."" Na het afstuderen hebben ze elkaar af en toe nog een brief gestuurd, maar ze kwamen elkaar daarna niet meer tegen.Een oud-patiënt van de tandarts noemt hem ""gek, maar op de goede manier"". Volgens haar hing er in de praktijk van de man altijd een goede sfeer en werden er constant grapjes gemaakt, om het bezoek wat te verzachten."" Ze zegt verbijsterd te zijn. ""Het is vaak de laatste aan wie je denkt. Maar dat hoor je vaker na zo'n incident.""",Özet,"Gisteren, 18:11"
30,https://nos.nl/artikel/2331110-japanse-professor-virologie-pessimistisch-over-doorgaan-spelen-in-2021.html,"
    Japanse professor virologie pessimistisch over doorgaan Spelen in 2021
  ","Door de coronapandemie werden de Olympische Spelen met een jaar verplaatst naar de zomer van 2021, maar er rijzen nu al twijfels of het sportevenement überhaupt wel door kan gaan. Kentaro Iwata, een Japanse professor virologie, denkt niet dat de hele wereld het coronavirus volgend jaar al onder controle heeft.""Of je de Spelen kunt houden, hangt van twee dingen af"", legt Iwata uit. ""In tegenstelling tot andere sportevenementen, waar veertig tot zestig landen samenkomen, komen bij de Olympische Spelen tweehonderd landen samen. Het virus moet in Japan teruggedrongen zijn, maar dus ook in de rest van de wereld.""""Misschien dat Japan volgend jaar zomer het virus onder controle heeft, maar ik denk niet dat dat voor de hele wereld geldt."" De Japanse professor is wat dat betreft pessimistisch over het doorgaan van de Spelen in 2021. ""Tenzij je de Spelen op een andere manier gaat organiseren. Bijvoorbeeld zonder publiek of met veel minder atleten.""Professor wereldgezondheid Devi Sridhar zei zaterdag ook al het onrealistisch te vinden dat de Spelen in 2021 doorgaan, tenzij er een doeltreffende behandeling wordt gevonden. ""Alleen als er een vaccin is, kunnen de Spelen volgende zomer doorgaan"", zei ze tegen de BBC. ""Als er problemen zijn rond het vaccin, als er veel bijwerkingen zijn of als we er geen immuniteit mee opbouwen, dan is uitstel noodzakelijk.""",Özet,"Gisteren, 15:27"
31,https://nos.nl/artikel/2331105-branden-tsjernobyl-nu-bestreden-door-1400-brandweerlieden.html,"
    Branden Tsjernobyl nu bestreden door 1400 brandweerlieden
  ","Oekraïne heeft opnieuw meer brandweermannen ingezet om de brand in de buurt van Tsjernobyl te blussen. Er werken nu zo'n 1400 brandweerlieden aan de bestrijding van het vuur, dit weekend waren dat er nog 700.Ook zijn brandweerhelikopters ingezet. Door sterke wind is het bluswerk moeilijk. Er worden brandwerende stroken gemaakt waardoor het vuur de nucleaire reactoren in het gebied niet zou moeten bereiken.Dit zijn beelden van de brand:Het gebied bij de in 1986 geëxplodeerde kernreactor in Oekraïne kampt al weken met bosbranden, die leiden tot een verhoogd stralingsniveau. De brand was onder controle, maar is de afgelopen dagen weer opgelaaid.Momenteel zijn er minimaal zes smeulende branden in de regio. Door het vuur heeft de Oekraïense hoofdstad Kiev last van smog. Daardoor was Kiev zelfs even de meest vervuilde stad ter wereld. De smog is vandaag wat afgenomen door de regen.Volgens Greenpeace Rusland is ongeveer 57.000 hectare grond in de buurt van Tsjernobyl geraakt door de branden. Dat is 22 procent van de totale 'uitsluitingszone', het gebied van 30 kilometer rond de centrale, zegt de milieuorganisatie.De internationale federatie van artsen tegen een nucleaire oorlog (IPWW) waarschuwt vandaag dat de branden niet onderschat moeten worden. Boven Kiev hangen radioactieve wolken en die kunnen naar de rest van Europa komen als de windrichting wijzigt, zegt de organisatie.De radioactiviteit van de wolken is nog niet gevaarlijk, maar dat kan veranderen als de branden een grotere vervuiling veroorzaken.",Özet,"Gisteren, 14:53"
32,https://nos.nl/artikel/2331093-europese-landen-laten-coronateugels-iets-vieren-maar-het-gaat-stapje-voor-stapje.html,"
    Europese landen laten ""coronateugels"" iets vieren, maar het gaat stapje voor stapje
  ","Morgenavond is de langverwachte persconferentie van het kabinet, waarop duidelijk zal worden of en in hoeverre de coronamaatregelen in Nederland worden versoepeld. In een aantal landen om ons heen is er al een begin gemaakt. Maar nergens worden de teugels echt losgelaten, leert een blik op de jongste ontwikkelingen.In Duitsland, waar de maatregelen iets scherper waren dan in Nederland, mogen sinds vandaag winkels met een oppervlakte tot 800 vierkante meter weer open. Het gaat om onder meer fiets- en boekenwinkels. Garages, ongeacht de grootte, mogen in autogek Duitsland ook weer open. Kappers mogen vanaf 4 mei met bepaalde voorzorgsmaatregelen weer aan de slag.Verder gaan eindexamens onder strenge voorwaarden door en vanaf 4 mei gaan Duitse scholen ook in stappen weer open. Daarnaast mogen meer ouders gebruikmaken van noodopvang. Restaurants, cafés en hotels blijven voorlopig dicht. En ook bijeenkomsten blijven nog maanden verboden, waaronder in kerken, moskeeën en synagogen.Sommige deelstaten gaan volgens bondskanselier Merkel te ver in het loslaten van beperkingen. In een telefonisch overleg met de CDU-partijtop deed ze haar beklag, schrijft persbureau DPA. In Rijnland-Palts, grenzend aan België en Luxemburg, is bijvoorbeeld besloten winkelcentra en dierentuinen weer te openen.Merkel ergert zich aan de vele plaatselijke discussies die daardoor zijn ontstaan. Ze sprak over 'heropeningdiscussie-orgies'. ""Ze maakt zich zorgen dat de positieve trend in de toename van het aantal besmettingen gekeerd wordt omdat mensen zullen denken dat ze weer meer mogen"", zegt correspondent Judith van de Hulsbeek.Zelf merkt ze dat ook in Berlijn: ""Je ziet op straat dat mensen slordiger, laconieker worden. In een park hier gaven mensen elkaar 'corona-hugs'.""In Duitsland is overigens niet alleen sprake van versoepelingen. Vandaag bepaalde de deelstaat Beieren dat iedereen in het openbaar vervoer en in winkels een mondkapje of andere mondbedekking moet dragen. In Saksen was die verplichting er al. Landelijk geldt alleen een advies mondkapjes te dragen als afstand houden lastig is.Ook in Denemarken mogen kappers, tandartsen en masseurs weer aan de slag, ook daar met voorzorgsmaatregelen. De jongste leerlingen in het land mochten vorige week, als eerste van alle westerse landen, weer naar hun school, al kregen schooldirecteuren daarbij wel een dik boekwerk mee met voorwaarden.Correspondent Rolien Créton zegt dat die versoepeling vooral een uitdaging is omdat scholen op zoek moeten naar voldoende ruimte. ""Leerlingen moeten twee meter uit elkaar blijven."" Maar er is brede steun, benadrukt Créton. ""Dat komt ook doordat er hier relatief weinig coronadoden zijn. Er zijn wel Denen die zich zorgen maken, en er zijn ouders die hun kinderen nog thuishouden, maar over het algemeen is er steun.""Noorwegen, met meer dan 7000 besmettingen en 165 doden relatief minder zwaar getroffen, lijkt er ook van overtuigd dat het ergste achter de rug is. Na een maand mochten kinderopvang en kleuterscholen vandaag weer de deuren openen. De overheid voerde daarbij aan dat kinderen minder getroffen worden door het virus. Basisscholen mogen er pas volgende week weer open.De Polen mogen sinds vandaag weer parken en bossen bezoeken. Die waren tot vandaag afgesloten. Ook het aantal klanten dat winkels binnen mogen hebben, wordt iets verruimd. Tegelijkertijd blijven scholen dicht, en moeten inwoners mond- en neusbedekking blijven dragen als ze naar buiten gaan. De gezondheidsminister waarschuwde wel dat versoepelingen ook weer teruggedraaid kunnen worden indien nodig. Hij reageerde op nieuwe cijfers: gisteren kwamen er 545 nieuwe geregistreerde besmettingen bij in het Oost-Europese land, de grootste stijging tot nu toe.In zuidelijker landen in Europa, die het zwaarst zijn getroffen, zijn nog nauwelijks grote verschuivingen. In Frankrijk mogen bewoners van verpleeg- en verzorgingshuizen wel weer bezoek ontvangen.In Nederland is het dus nog afwachten tot in elk geval morgen. En als er al sprake is van een versoepeling, zal die beperkt zijn, waarschuwde premier Rutte vorige week. ""Het risico is veel te groot dat we het virus nieuwe zuurstof geven"", sprak hij.Ook het RIVM temperde dit weekend de verwachtingen. In een gesprek met de NOS zeiden hoofd infectieziektebestrijding Jaap van Dissel en rekenmodellenmaker Jacco Wallinga dat het ""passen en meten"" is. Volgens Wallinga zijn we pas ""net voorbij de eerste hobbel"" en moeten we proberen in rustiger vaarwater te komen.",Özet,"Gisteren, 12:35"
33,https://nos.nl/artikel/2331077-na-drie-maanden-rondzwerven-zijn-voetballers-wuhan-eindelijk-terug.html,"
    Na ""drie maanden rondzwerven"" zijn voetballers Wuhan eindelijk terug
  ","""Na meer dan drie maanden rondzwerven, is de aan heimwee lijdende selectie van Wuhan Zall aangekomen in zijn thuisstad."" Dat meldt de Chinese profclub zondag op Weibo, de Chinese variant op Twitter.Eind vorig jaar brak het coronavirus uit in Wuhan en in januari ging de selectie van Wuhan Zall op trainingskamp naar Spanje om zich voor te bereiden op een nieuw Super League-seizoen. Ondertussen ging China op slot en konden de spelers niet meer terug.In maart liep het aantal infecties in China terug en kon de selectie na een tussenstop in Duitsland zijn eigen land weer in, maar niet Wuhan. Eerst moesten de spelers en trainers nog drie weken in quarantaine in Shenzhen.Zondag keerden de selectie van Wuhan Zall met de hogesnelheidstrein na 104 dagen afwezigheid dan eindelijk terug in Wuhan. Wanneer de competitie gaat beginnen, is echter nog niet bekend. Naar verluidt mikt de Chinese voetbalbond op eind juni.",Özet,"Gisteren, 10:45"
34,https://nos.nl/artikel/2331063-commissie-slap-bij-aanpak-corona-vinden-veel-nederlandse-europarlementariers.html,"
    Commissie slap bij aanpak corona, vinden veel Nederlandse Europarlementariërs
  ","De Europese Commissie heeft de coronacrisis niet goed aangepakt. Dat vinden de meeste Nederlandse politieke partijen in het Europees Parlement. Forum voor Democratie vindt dat de Commissie de crisis heeft gemist, de VVD vindt dat ze te langzaam uit de startblokken is gekomen.Bij de PvdA is meer begrip. Die partij zegt dat iedereen door de uitbraak werd overvallen, maar dat de Commissie wel eerder de regie had moeten grijpen. Het CDA ziet dat voorzitter Ursula von der Leyen het lastig heeft omdat de Commissie nauwelijks bevoegdheden heeft om echt handelend op te treden. Alleen D66 vindt dat de Europese Commissie een aantal uitstekende initiatieven heeft genomen.Derk Jan Eppink van Forum is vooral boos omdat Brussel volgens hem pas heel laat de omvang van de crisis in de gaten kreeg. ""In februari is er nog een lading van 55 ton mondkapjes vanuit de EU naar China getransporteerd, terwijl we die even later zelf heel hard nodig hadden.""Maar je kan niet alles in de schoenen van de Europese Commissie schuiven, vindt Esther de Lange (CDA). ""Ze hebben beperkte bevoegdheden en proberen wel te coördineren."" De Lange erkent wel dat het balanceren op een dun koord is. ""Ze kwamen wel met een richtlijn om de buitengrenzen dicht te gooien. De vraag is of alle landen met die richtlijn hadden ingestemd als ze dat voorstel een paar weken eerder hadden gedaan. Ik denk het niet.""Volgens Malik Azmani (VVD) is het met name lastig omdat de Europese Unie weinig tot niets over gezondheidszorg te zeggen heeft. Daar sluit Bas Eickhout (GroenLinks) zich bij aan. ""Je doet of te veel of te weinig en dan vraagt iedereen 'Waar is Europa?' Zie daar maar eens balans in te vinden.""VVD en GroenLinks vinden dat de Europese Commissie veel te slap is geweest tegen Hongarije, waar onder het mom van de coronacrisis het parlement buitenspel is gezet.""Kaltgestellt"", zegt Azmani. ""Als de Europese Unie zegt een waardengemeenschap te zijn, dan moet dat keihard worden aangepakt"", zeg Azmani. Eickhout is het daar mee eens. ""Tegen landen die de crisis misbruiken om de rechtsstaat af te breken moet je keihard optreden. Dit was wel erg passief.""Voor het CDA is het belangrijk dat Ursula von der Leyen nu de regie pakt. ""Bij het loslaten van de beperkingen mogen niet dezelfde fouten worden gemaakt als bij de start toen bijvoorbeeld België strenge maatregelen nam, maar de inwoners vervolgens rustig over de grens in Nederland konden feesten. Dat mag niet gebeuren bij de versoepeling"", zegt De Lange. Probleem is wel dat de EU-leiders vinden dat ze over hun eigen maatregelen en straks ook hun eigen versoepelingen gaan. ""Dat laat zien hoe lastig het is.""Haar analyse wordt gedeeld door Sophie in't Veld (D66). Ze ergert zich aan het gevecht over de mondkapjes tussen de lidstaten, waarbij elk land vooral aan zichzelf dacht, Ze vreest dat er straks in de verschillende lidstaten 27 apps komen die allemaal aangeven of andere burgers corona hebben of hebben gehad. ""Juist nu hebben we historische maatregelen nodig. Dit is de grootste crisis in 75 jaar en de Europese Commissie moet nu echt in het diepe durven te springen en niet als een schoothondje aan de leiband van de lidstaten blijven lopen.""Kritiek is er ook op het gebrek aan daadkracht als het gaat over de manier waarop de Europese Unie uit de crisis moet komen. Waar de PvdA bij monde van Agnes Jongerius vindt dat er niet te moeilijk moet worden gedaan over eurobonds (Europese staatsleningen) verzet Forum voor Democratie zich daar fel tegen.""Men probeert nu de schade in te halen door met miljarden te smijten"", zegt Eppink. Daar zet Jongerius tegen over dat Nederland ook in de toekomst de boterham in Europa moet verdienen. Ze vindt niet alleen een taboe op eurobonds onverstandig, ook wil ze geen staatssteun voor bedrijven zoals KLM en Booking.com, die bonussen aan topmannen uitkeren en dividend voor aandeelhouders. ""Het moet nu draaien om mensen en niet om bedrijven en aandeelhouders.""Meer weten over de Europese Unie? Neem dan hier een abonnement op de nieuwsbrief Brussel Inside.",Özet,"Gisteren, 08:04"
35,https://nos.nl/artikel/2331045-harry-en-meghan-willen-niet-meer-met-grote-britse-tabloids-praten.html,"
    Harry en Meghan willen niet meer met grote Britse tabloids praten
  ","Prins Harry en zijn vrouw Meghan willen de grote Britse tabloids niet meer te woord staan, melden Britse media. Dat schrijven ze in een brief aan de hoofdredactie van The Sun, Daily Mail, Daily Mirror en Daily Express.Het paar schrijft dat ze niet meer zullen reageren op verzoeken van journalisten van de bladen en een beleid van zero engagement gaan voeren. Ze zeggen niet langer toe te staan dat de roddelpers geld aan hen verdient, met verhalen die ""verdraaid, onjuist en onredelijk opdringerig"" zijn. De bladen krijgen naar verluidt geen foto's en nieuws meer over het koppel. Mogelijk mogen ze ook niet meer bij media-evenementen aanwezig zijn.""Dit besluit heeft niets te maken met het vermijden van kritiek of het publieke debat"", zeggen woordvoerders van het paar. ""Of met het censureren van juiste berichtgeving. De media hebben het volste recht om verslag te doen van en een mening te hebben over de hertog en hertogin van Sussex, of die nou positief is of negatief. Maar dat kan niet op leugens gebaseerd zijn.""Harry en Meghan voeren al langer een strijd tegen de Britse pers, door wie ze zich opgejaagd voelen. Ze besloten af te zien van het dragen van koninklijke titels en te kiezen voor een leven in de luwte.",Özet,"Gisteren, 04:42"
36,https://nos.nl/artikel/2331043-zeker-zestien-doden-bij-bloedbad-in-oost-canada-schutter-omgekomen.html,"
    Zeker zestien doden bij bloedbad in Oost-Canada, schutter omgekomen
  ","In het oosten van Canada heeft een man op meerdere plekken mensen doodgeschoten. Volgens de politie in de provincie Nova Scotia zijn zeker zestien mensen om het leven gekomen, maar hoogstwaarschijnlijk meer. Ook de vermoedelijke dader is dood.De politie rukte zaterdagavond uit naar een woning in Portapique nadat de alarmcentrale meerdere telefoontjes had gekregen. Agenten vonden in en buiten het huis doodgeschoten mensen, maar de dader was nergens te bekennen.Bij de zoektocht naar de dader werden op diverse plekken in het noorden van Nova Scotia slachtoffers aangetroffen. Zondagochtend werd de verdachte gevonden. Daarbij kwam een politieagent om het leven, net als de verdachte. Een andere agent raakte gewond.De dader werd bij een tankstation gearresteerd:De politie weet nog niet wat het motief was van de schutter, maar zegt wel dat zeker een deel van de slachtoffers willekeurig lijkt te zijn gekozen. Het zou gaan om een man van 51 die woonde in de regio. Volgens de autoriteiten had hij zich enige tijd als politieagent vermomd.Premier Trudeau heeft verslagen gereageerd op het bloedbad. ""Onze gedachten gaan uit naar iedereen die is getroffen door de schietpartij in Nova Scotia"", twittert hij.",Özet,"Zondag, 23:41"
37,https://nos.nl/artikel/2331041-israeliers-protesteren-op-afstand-tegen-netanyahu.html,"
    Israëliërs protesteren - op afstand - tegen Netanyahu
  ","In Tel Aviv hebben naar schatting 2000 Israëliërs geprotesteerd tegen premier Netanyahu. Daarbij hielden ze zich over het algemeen aan de coronaregels om twee meter afstand van elkaar te houden. Dat was ook geëist door de politie.De betogers beschuldigen Netanyahu ervan dat hij de democratie uitholt. Zo zou hij de coronacrisis misbruiken om uit handen van justitie te blijven. Hij wordt aangeklaagd voor corruptie, maar de rechtszaak tegen hem werd onlangs uitgesteld vanwege de coronamaatregelen die in rechtbanken gelden.Bekijk de beelden van het protest in Tel Aviv:Bij het protest werden toespraken gehouden door politici. Onder hen waren oud-partijgenoten van Benny Gantz, Netanyahu's voormalige rivaal die vorige maand verrassend aankondigde dat de twee samen een regering willen vormen. Het leidde tot een breuk binnen de Blauw en Wit-partij van Gantz.Gantz' voormalige politieke kompaan Yair Lapid had er vanavond geen goed woord voor over. ""Je bevecht corruptie niet van binnenuit,"" zei hij. ""Als je binnen bent, maak je er deel van uit.""De betoging was aanvankelijk gepland op een kleinere locatie, maar werd verplaatst naar het Rabin-plein omdat daar meer plaats was om de coronamaatregelen in acht te nemen. Niet alleen moesten de demonstranten twee meter afstand van elkaar houden, ook moest er tien meter afstand zijn tussen elke groep van tien betogers. De actievoerders droegen mondkapjes. Het was niet voor het eerst dat tegenstanders in Tel Aviv deze week de straat op gingen. Donderdagavond was er een soortgelijk protest, ook toen met inachtneming van de coronaregels.",Özet,"Zondag, 22:42"
38,https://nos.nl/artikel/2331027-grieken-namen-snel-strenge-maatregelen-tegen-corona-en-met-succes.html,"
    Grieken namen snel strenge maatregelen tegen corona en met succes
  ","Griekenland pakt van alle Europese landen de coronacrisis het best aan, concludeerde de Franse denktank The Bridge afgelopen week. Volgens The Bridge hebben de Grieken door het nemen van snelle en strenge maatregelen de verspreiding van het coronavirus kunnen vertragen en zo de curve kunnen afvlakken. En dat terwijl de Griekse gezondheidszorg en economie verre van voorbereid waren op zo'n crisis.Toen begin februari het coronavirus Europa bereikte, waren veel Europese landen terughoudend met het nemen van maatregelen. Griekenland ondernam juist direct actie. Een adviesraad van wetenschappers werd opgezet, bedoeld om de regering te adviseren bij het bestrijden van het virus.Epidemioloog Gkikas Magiorkinis is één van de leden. ""De gezondheidszorg hier had zelfs een gematigde besmettingsgolf niet aangekund, niet met de tekorten in de ziekenhuizen en niet met het aantal intensivecarebedden dat we hadden."" Daarnaast heeft Griekenland, net als Italië, veel ouderen. ""We waren dus pro-actief en zeiden, we moeten zo snel mogelijk maatregelen nemen"", zegt Magiorkinis.Het begon met het verbieden van bijeenkomsten, conferenties en festiviteiten als carnaval. Daarna volgde de sluiting van de scholen en universiteiten, weken voordat de onderwijsinstellingen in andere Europese landen dicht gingen.Magiorkinis denkt dat dat het verschil heeft gemaakt. ""Kinderen en jongeren hebben vaak geen symptomen, dus het is moeilijk om de besmetting in die groep te volgen. En hoe groter het aantal asymptomatische dragers, des te moeilijker het is een epidemie te bestrijden.""Toch hadden de maatregelen niet het gewenste effect. Veel Grieken bleven elkaar opzoeken. Dat moest veranderen. De regering begon een enorme campagne op tv en kwam met waarschuwingen en oproepen om thuis te blijven.Waaronder dit filmpje, waarin verschillende Griekse artiesten de bevolking vragen thuis te blijven:Bioscopen, cafés en restaurants werden gesloten. En nog geen twee weken later werd een volledige lockdown ingesteld. Dat was op 22 maart.Hoewel festiviteiten dus werden verboden, weerhield dat de Grieken er niet van om dit weekend het Orthodox Paasfeest te vieren. Weliswaar niet zo uitbundig als normaal, maar wel traditioneel met een lam aan het spit:Ondanks het lage aantal besmettingen nam de regering dus strenge maatregelen, die het land economisch hard troffen. ""Ook de gebeurtenissen in Italië hadden een enorm effect, het hoge aantal doden daar, de dramatische situatie. Dat schokeffect heeft ook bijgedragen aan het nemen van vroege en strenge maatregelen"", zegt Magiorkinis.Verrassend genoeg heeft een andere wetenschapper het hart van de Grieken gestolen. Ze kijken allemaal als viroloog Sotiris Tsiodras elke dag om 18.00 uur als woordvoerder van het ministerie van Volksgezondheid op de buis verschijnt. Hij maakt het aantal nieuwe besmettingen bekend en kondigt de medische maatregelen aan. Daarnaast legt hij de theorieën over het coronavirus uit en ook waarom de strenge maatregelen nodig zijn.""De bescheiden en ietwat verlegen Tsiodras is een vaderfiguur voor de Griekse bevolking"", zegt George Pagoulatos van het onderzoeksinstituut Eliamep. ""Streng genoeg om gehoor af te dwingen, maar vooral ook menselijk.""Staatssecretaris Nikos Hardalias is de andere woordvoerder. Hij kondigt de maatregelen aan die te maken hebben met het beschermen van de samenleving in het algemeen. Hij is vooral streng en spreekt de bevolking erop aan als er niet geluisterd wordt naar de maatregelen.Want die maatregelen worden streng gehandhaafd. Pagoulatos van Eliamep vertelt dat de Griekse regering een sms-systeem heeft ingevoerd om de lockdown af te dwingen. ""Als je de straat op wilt, moet je een sms-bericht sturen waarin je aangeeft waarom je je huis wilt verlaten. Het is een gecodificeerd systeem met zes verschillende nummers, ieder nummer staat voor een reden. Daarna krijg je direct een bericht terug - dat is je toelatingspapiertje om de straat op te gaan."" Beschik je daar niet over? Dan krijg je een hoge boete.Zo werkt dat: Melanie Papagerasimou stuurt een sms met reden 6 (sporten), binnen een minuut komt haar bewijs: De ernst en openheid van de regering, gesteund door het strenge optreden, werpen nu hun vruchten af. Het aantal besmettingen staat op 2224 en het dodental is pas net de honderd gepasseerd. Elke dag zijn er minder nieuwe coronagevallen: afgelopen vrijdag kwamen er maar 17 nieuwe gevallen bij en drie nieuwe doden.Door het vroege ingrijpen heeft Griekenland tijd gewonnen om haar gezondheidszorg beter bestand te maken tegen de pandemie. Het aantal bedden op de IC is sinds vorige maand verdubbeld en de regering heeft meer dan 4000 nieuwe artsen en verpleegkundigen aangesteld.Pagoulatos voegt daaraan toe dat de maatregelen gepaard gaan met een technologische revolutie. ""De regering heeft grote veranderingen doorgevoerd op het gebied van de digitalisering van de publieke sector. Bijna alle communicatie met de overheid is overgebracht naar een digitaal platform. Sinds kort kunnen burgers dus online terecht voor al hun publieke zaken, iets dat een paar maanden geleden nog ondenkbaar was in Griekenland.""Maar ook op grotere schaal kan deze pandemie verandering brengen voor de Grieken. De coronacrisis biedt een mogelijkheid voor de Grieken om af te komen van hun slechte reputatie in Europa. Daar wordt wel een hoge prijs voor betaald. Volgens Pagoulatos is een economische recessie als gevolg van de maatregelen onvermijdelijk. ""Het is niet de vraag of er een recessie zal komen, maar hoe ernstig die zal zijn.""",Özet,"Zondag, 20:21"
39,https://nos.nl/artikel/2331009-wuhan-komt-weer-tot-leven-maar-blijft-bang-voor-een-nieuwe-uitbraak.html,"
    Wuhan komt weer tot leven, maar blijft bang voor een nieuwe uitbraak
  ","Chirurgische gezichtsmaskers en goed beschermende mondkapjes, ze zijn er weer in overvloed in Wuhan. Nu wel. ""In eerste instantie was er een groot gebrek"", weet Wu You. Normaal is hij natuurkundeleraar, maar sinds de corona-uitbraak brengt hij op zijn elektrische scooter medische hulpmiddelen, medicijnen en etenswaren naar de meest kwetsbare huishoudens.Spullen die hij zelf, onder meer via sociale media, bij elkaar kreeg en uitdeelde. Op de drukste dagen reed Wu door tot twee, drie uur in de nacht. ""Iemand met wie je twee weken daarvoor nog contact had en er op een gegeven moment niet meer is. Dat is ontzettend moeilijk"", zegt hij, nadat hij een rijstkoker heeft afgeleverd bij een oudere vrouw die kampt met de naweeën van een herseninfarct.De ergste chaos in Wuhan is voorbij. De stad komt weer tot leven, maar de wonden zijn nog niet geheeld. Xin Qiong, een jonge vrouw, zag veel familieleden ziek worden. Haar grootvader overleed thuis, de ambulance arriveerde pas uren later. Haar grootmoeder wist uiteindelijk wel één van de overvolle ziekenhuizen te bereiken, maar overleed op de gang.Veel getest werd er toen nog niet. Te weinig capaciteit. En zonder positieve test was een ziekenhuisopname onmogelijk. ""De ziekenhuizen waren overvol"", blikt Xin Qiong terug bij haar appartementencomplex, waar leden van het buurtcomité zenuwachtig heen en weer lopen. ""Na lang aandringen kon mijn moeder gelukkig wel terecht in een ander ziekenhuis,.""Afscheid nemen van haar grootouders was er niet bij. ""Bij de uitvaart mochten vier gezinsleden zijn, met afgevaardigden van het buurtcomité."" Dat is om enerzijds social distancing te garanderen en anderzijds de controle te houden over de chaotische taferelen bij de drukke crematoria.Correspondent Sjoerd den Daas ging kijken bij een noodziekenhuis in Wuhan dat inmiddels weer is ontmanteld:Of de grootouders van Xin Qiong in de nieuwste sterftecijfers zijn meegenomen, is onduidelijk. Afgelopen vrijdag verhoogden de Chinese autoriteiten het dodental als gevolg van corona met zo'n 50 procent, naar 3869 doden. Toch blijven er twijfels over deze cijfers wel kloppen. Anoniem zeggen inwoners dat het aantal slachtoffers ""misschien, twee, drie keer hoger"" ligt dan de cijfers die eerder werden gemeld. Anderen gaan uit van ""zeker 10.000"" doden.Claims die moeilijk te verifiëren blijven. Bij een bezoek aan het grootste crematorium van de stad houdt de politie ons tegen. Alleen wie urnen komt ophalen met leden van zijn of haar buurtcomité is welkom. Uiteraard hebben wij respect voor de privacy van de nabestaanden, maar we streven ook naar waarheidsvinding.Het Chinese mediaplatform Caixin, één van de weinige binnenlandse journalistieke organisaties die er de laatste maanden in slaagde scherp aan de wind te blijven zeilen, stelde eind maart dat in twee dagen tijd alleen al bij dit crematorium, één van de velen in de stad, 5000 urnen werden afgeleverd. Inwoners van omliggende dorpen stellen dat het de laatste dagen ""weer een stuk rustiger"" is.Waarheidsvinding blijkt ook bij de ziekenhuizen moeilijk. Artsen en verpleegkundigen willen, buiten de door de overheid georganiseerde perstrips, weinig loslaten. Begrijpelijk voor wie denkt aan het verhaal van dokter Li Wenliang.Hij werd bestraft voor het ""verspreiden van geruchten"", nadat hij eind december had gewaarschuwd voor een Sars-achtig virus. Hij kreeg een reprimande, werd daarna zelf ziek en kwam uiteindelijk te overlijden. De Communistische Partij bood zijn familie later verontschuldigingen aan.Het is illustratief voor het optreden van de overheid in de beginfase van de epidemie. Lokale ambtenaren zaten gevangen in een bureaucratisch net en wachtten op orders van hogerop in de keten. Volgens persbureau AP wisten de Chinese autoriteiten al op 14 januari dat het virus van mens op mens overdraagbaar was en dat een pandemie dreigde.Uiteindelijk duurde het nog tot 20 januari voor die mededeling met de buitenwereld werd gedeeld, drie dagen daarna ging Wuhan op slot. Brits onderzoek laat zien dat als de interventies een week eerder waren doorgevoerd het aantal virusgevallen twee derde lager was uitgevallen.
      Ik richt me op positieve dingen. Als video's minder geschikt zijn voor mij om te publiceren, doe ik dat niet.
    Vloggers en burgerjournalisten die in die periode verslag probeerden te doen vanuit de stad zijn verdwenen. Chen Qiushi, Fang Bin en Li Zehua: allen vlogden ze over penibele situatie in en rond ziekenhuizen, stuk voor stuk zijn ze niet meer bereikbaar. Ruimte voor kritiek op het beleid is er niet, of nauwelijks.Vlogger Xiao Tian, die we spreken aan de oever van de Yangtze, vatte het huidige klimaat voor vloggers in onze reportage voor Nieuwsuur onbewust kernachtig samen. ""Ik richt me op de positieve dingen"", zei hij. ""Als video's minder geschikt zijn voor mij om ze te publiceren, dan doe ik dat niet. Zaken die wat gevoeliger kunnen liggen, moeten door de gezaghebbende media worden gepubliceerd. Dat werkt beter.""Wat gevoelig is, krijgen we al in de eerste dagen in Wuhan door. De inmiddels afgesloten Huananmarkt, waar grofweg twee derde van de eerste gemelde coronagevallen haar oorsprong vindt, is een streng beveiligd bastion geworden. ""Weg met die camera!""Ook bij het ziekenhuis waar Li Wenliang kwam te overlijden is veel beveiliging. Na meerdere pogingen met mensen in gesprek te komen, stappen enkele mannen uit een SUV. ""Daar zijn ze, de buitenlanders!"" Mijn cameraman en ik stappen gauw de auto in en kunnen nog net voorkomen dat een van hen de autodeur opentrekt.Bij een versmarkt aan de rand van Wuhan is dat niet anders. Meerdere kooplui die eerst de Huananmarkt stonden, zetten hun werk voort op de Vier Seizoenenmarkt. Ook hier duurt het avontuur niet lang. Een onbekende jongeman rijdt ons met de auto klem, om ons vervolgens letterlijk van de markt af te duwen.Een van de bezoekers schreeuwt: ""Wegwezen, jullie klote-Amerikanen. Jullie hebben het virus hier gebracht."" Ik roep nog terug dat we Nederlanders zijn, wens ze veel geluk en gezondheid toe, maar de shoot voor die dag zit erop. Waar we in Wuhan meer ruimte kregen van de autoriteiten dan we in de voorgaande weken gewend waren, liggen plekken als deze klaarblijkelijk nog te gevoelig.Verschillende bronnen melden dat de besmettingscijfers in Wuhan weliswaar sterk teruggedrongen zijn, maar dat er twijfel is over de juistheid daarvan. ""Er is zojuist nog een compound geweest met meerdere besmettingen"", zegt een bron. ""Terwijl het officiële cijfer al dagen op nul staat.""Een geluid dat ook klinkt uit een van de ziekenhuizen in Wuhan: ""Er komen nog wel degelijk gevallen binnen"", stelt een anonieme medisch hulpverlener. Artsen van de noodziekenhuizen willen dat niet met zoveel woorden onderschrijven, maar erkennen de risico's. ""Een onbekend aantal patiënten laat geen symptomen zien"", zegt directeur Wang Xinghuan van het Leishenshan, een noodziekenhuis dat afgelopen week kon worden opgedoekt.""Het risico op een nieuwe uitbraak is nog niet weg, we zijn ver weg van groepsimmuniteit"", zegt Wang. ""Het vaccin is waar we onze hoop op richten. Inzetten op groepsimmuniteit vind ik onacceptabel en zal veel levens kosten.""
      Misschien dat we met een maand of drie ons mondkapje echt weer af kunnen doen. 
    Collega Zhang Junjian, directeur bij een van de andere noodziekenhuizen, is het met hem eens. ""Ik denk dat de kans op een tweede uitbraak klein is. Maar als het gebeurt, kunnen we dat managen."" Reden waarom dit noodziekenhuis nog niet is afgebroken. ""De epidemie is nog niet over. Misschien dat we met een maand of drie ons mondkapje echt weer af kunnen doen"", lacht hij.Inmiddels presenteert China zich, na maanden van crisis, steeds nadrukkelijker als onderdeel van de oplossing voor de coronapandemie. Zhang: ""het Oosten en het Westen moeten hier niet zo verdeeld over zijn. Het kan niet zo zijn dat jullie niets leren van hetgeen wij hebben ervaren. Isoleren, en mondkapjes dus.""Wuhan wil weer verder. Wu You, de bezorger, stelt dat zijn werk er nog niet op zit. Bovendien gaan de scholen in Wuhan, in tegenstelling tot de meeste andere plekken in het land, voorlopig nog niet open. ""Ik denk dat ik nog één, misschien meerdere maanden bezig ben"", zegt hij. ""In andere landen is de epidemie nog niet over, er komen besmette Chinezen terug uit het buitenland. Daarom denk ik dat iedereen nog steeds erg voorzichtig blijft.""Ook Xin Qiong wil na het tragische overlijden van haar grootouders weer vooruit, maar merkt ook dat de frustratie nog niet weg is. ""Ik hoop echt dat we hier sterker, en optimistischer uitkomen"", zegt ze, ""maar vergeten doen we het niet. Ik hoop dat de overheid in de toekomst open en transparant zal zijn. Dat is toch beter dan het te verdoezelen?""Meer lezen?Verhalen rond het coronavirus bundelen we op aparte pagina's. Klik hier voor achtergrond- en uitlegverhalen. Klik hier voor onze serie 'Doorwerkers', waarin mensen in vitale beroepen hun verhaal vertellen. Verhalen uit het dagelijks leven zijn hier te vinden. Het belangrijkste sportnieuws is hier verzameld. Klik hier voor antwoorden op vragen rond corona. En hier voor de bijzondere verhalen uit het buitenland.",Özet,"Zondag, 18:16"
40,https://nos.nl/artikel/2330980-britse-artsen-wanhopig-over-tekort-aan-beschermingsmiddelen.html,"
    Britse artsen wanhopig over tekort aan beschermingsmiddelen
  ","Britse artsen zijn radeloos over het aanhoudende tekort aan beschermingsmiddelen tegen het coronavirus. Er is nog steeds een nijpend tekort aan mondkapjes, handschoenen en andere beschermingsmiddelen. Dat zegt de voorzitter van de Britse beroepsvereniging voor artsen, de British Medical Association, tegen Sky News.""De regering weet ervan"", zegt voorzitter Nagpaul. ""We hebben ze gewaarschuwd. Van artsen in het hele land hebben we gehoord dat er een tekort aan beschermingsmiddelen is. En uit een enquête van ons blijkt dat 51 procent van de artsen zich niet gehoord en gesteund voelt door de regering.""Volgens de artsenvereniging heeft de regering aan het begin van de pandemie de verzekering gegeven dat er genoeg middelen op voorraad waren. ""En we dachten dat we goed verzorgd werden. Maar daarna hoorden we dat het niet goed ging, dat er te weinig spullen zijn. Nu hebben we ze niet en krijgen we geen informatie. Artsen moeten iedere dag aan het werk, zonder dat ze weten of de beschermende middelen er zijn. We praten over spullen die levens van artsen en patiënten redden.""Vandaag zou een grote partij hulpmiddelen vanuit Turkije aankomen in het Verenigd Koninkrijk, met onder meer 400.000 beschermende jassen. Sky News meldt dat die levering in ieder geval niet vandaag meer arriveert, de reden is niet bekend. Wel is er in Schotland een vliegtuig vanuit China aangekomen met 10 miljoen mondkapjes.De noodkreet van de artsen staat niet op zichzelf. De Britse regering ligt in toenemende mate onder vuur over de maatregelen die zijn genomen in de strijd tegen het coronavirus. In een reconstructie schrijft de Britse krant The Sunday Times dat de regering in het beginstadium van de crisis te weinig heeft gedaan om voorbereidingen te treffen.Zo importeerde het Verenigd Koninkrijk in februari maar een kleine hoeveelheid beschermingsmiddelen, terwijl er intussen 279.000 mondkapjes, handschoenen en andere middelen naar China werden geëxporteerd.Ook was de regering voornamelijk bezig met het vertrek uit de Europese Unie, de eerste gesprekken over een handelsakkoord en de voorbereidingen op een eventuele no-deal De Britse handelsvereniging bood al in februari hulp aan bij het importeren van beschermingsmiddelen, maar dat aanbod werd pas op 1 april geaccepteerd.Ook premier Johnson ligt in de krant onder vuur. Hij zou vijf crisisvergaderingen van zijn kabinet over de virusuitbraak hebben overgeslagen. Een anonieme bron zegt dat Johnson ""niet in het weekend werkte"" en was hij niet doordrongen van de ernst van de situatie.De Britse minister Gove wijst de beschuldigingen van de hand. Hij bestrijdt dat Johnson verstek liet gaan bij het crisisoverleg en noemt de beschuldigingen grotesk. ""De premier heeft alle belangrijke besluiten genomen."" Volgens Gove werkt Johnson met hart en ziel aan het indammen van het coronavirus.Het Verenigd Koninkrijk telt ruim 15.000 coronadoden. Er zijn ruim 115.000 besmettingsgevallen vastgesteld. Johnson zelf raakte besmet en lag enkele dagen op de intensive care. Hij is uit het ziekenhuis maar heeft nog tijd nodig om te herstellen.",Özet,"Zondag, 12:21"
41,https://nos.nl/artikel/2330969-waarom-veel-bedrijven-niet-willen-dat-euro-2020-een-nieuwe-naam-krijgt.html,"
    Waarom veel bedrijven niet willen dat Euro 2020 een nieuwe naam krijgt
  ","Komende donderdag neemt de Europese voetbalbond UEFA een besluit over de naam van het naar volgend jaar verplaatste EK. Blijft het Euro 2020, of wordt het toch Euro 2021?Het lijkt met alle organisatorische problemen in het voetbal misschien een bijzaak, maar bij het veranderen van een 0 in een 1 spelen in dit geval grote belangen.Veel bedrijven hebben namelijk al volop geïnvesteerd in artikelen waarop het oorspronkelijk logo te zien is. Zo ook State of Football uit Deventer, dat gespecialiseerd is voetbalmerchandise.Het bedrijf ontwerpt en produceert onder meer ballen, shirts, petten en tassen. In de klantenkring van State of Football zitten topclubs als Barcelona, Paris Saint-Germain en Manchester City.Ook voor het EK voetbal heeft het bedrijf al een hele lijn klaar liggen. In de haven van Rotterdam staan containers vol merchandising te wachten om verscheept te worden, alles bedrukt met het Euro 2020-logo.Bekijk hieronder een reportage die we maakten bij het bedrijf, dat ook moet afwachten wat de UEFA gaat doen: Als de UEFA de naam van het toernooi en logo aanpast nu het EK in 2021 wordt gehouden, is het maar de vraag of er nog afnemers zijn voor al die producten.Kort na de bekendmaking dat het EK uitgesteld zou worden, zei de Europese voetbalbond op Twitter dat het toernooi de oorspronkelijke naam zou behouden.Dat zorgde voor veel opluchting in Deventer, maar de tweet werd niet veel later alweer ingetrokken. Een definitief besluit over de naam was nog niet genomen, aldus de UEFA.With apologies for the earlier error, to be clear no decision has yet been made on the name of the rearranged EURO to be held in 2021. 

The earlier tweet was sent by mistake.Dat was flink balen voor commercieel manager Ted Bakker van State of Football. ""Dat bleek te voorbarig geweest te zijn."" Toch denkt hij dat het goed komt met zijn producten.Van zakenpartners die nauwe contacten hebben met de voetbalbond heeft hij namelijk gehoord dat ook UEFA-voorzitter Aleksander Ceferin het geen goed idee lijkt te vinden het logo aan te passen.""Er zijn gewoon veel te veel belangen van kleine en grote sponsoren"", legt Bakker uit.Het wachten is nu op donderdag. ""We moeten een officieel statement hebben."" En dan weet Bakker zeker of zijn containers vol met Euro 2020-merchandise alsnog de haven van Rotterdam kunnen verlaten.Hoop kan het bedrijf in ieder geval putten uit de Olympische Spelen in Tokio, die ook zijn verplaatst naar 2021. De Spelen blijven namelijk de naam Tokio 2020 houden, waardoor alle merchandise alsnog kan worden gebruikt.",Özet,"Zondag, 09:53"
42,https://nos.nl/artikel/2330960-internationaal-protest-tegen-arrestaties-hongkong.html,"
    Internationaal protest tegen arrestaties Hongkong
  ","De VS en Groot-Brittannië veroordelen de arrestatie van ten minste veertien prodemocratische activisten gisteren in Hongkong. De activisten worden beschuldigd van het organiseren van en deelname aan de antiregeringsprotesten in augustus en oktober vorig jaar.Onder de arrestanten, in de leeftijd van 24 tot 81 jaar, zijn Martin Lee, advocaat en oprichter van de Democratische Partij, Jimmy Lai, een schatrijke mediamagnaat, en advocaat Margaret Ng. Zowel Lee als Ng was jarenlang mensenrechtenactivist. Alle arrestanten moeten op 18 mei voorkomen. Een aantal van hen is gisteravond op borgtocht vrijgelaten. De politie sluit meer aanhoudingen niet uit.De Amerikaanse minister van Buitenlandse Zaken Mike Pompeo zegt: ""De acties van Peking en zijn vertegenwoordigers in Hongkong zijn in tegenspraak met de afspraken die zijn gemaakt over transparantie, recht en de garantie dat Hongkong een hoge mate van autonomie houdt."" Die afspraken zijn gemaakt in 1997 toen de voormalige Britse kolonie officieel werd overgedragen aan China.Minister van Justitie William Barr zegt dat de Chinese Communistische Partij er andere waarden op na houdt dan Westerse democratieën. ""Deze actie toont, samen met de vijandige beïnvloeding en industriële spionage in de VS, opnieuw aan dat de Chinese Communistische Partij niet te vertrouwen is.""Ook het Britse ministerie van Buitenlandse Zaken veroordeelt de arrestaties. ""Het recht om vreedzaam te demonstreren is een grondrecht in Hongkong en het is beschermd."" De Internationale Advocatenorganisatie noemt het van levensbelang dat de rechtspraak in Hongkong transparant is, ""zeker nu de wereld in de ban is van het coronavirus en de aandacht misschien minder is gericht op machtsmisbruik en het beschermen van burgerrechten"".Peking heeft de VS en andere Westerse landen ervan beschuldigd dat ze de bevolking van Hongkong tot de protesten hebben aangezet en zegt dat het om Chinese binnenlandse aangelegenheden gaat en dat andere landen het recht niet hebben zich hierin te mengen. Bij de massale protesten tegen de regering gingen honderdduizenden mensen de straat op, aanvankelijk om te protesteren tegen een omstreden uitleveringswet. Politiek leider Carrie Lam heeft die wet ingetrokken, maar andere eisen van de demonstranten zijn niet ingewilligd, zoals stemrecht en een onafhankelijk onderzoek naar het politieoptreden tijdens de demonstraties.",Özet,"Zondag, 09:19"
43,https://nos.nl/artikel/2330959-zo-kijken-de-vijf-populairste-europese-vakantielanden-naar-komende-zomer.html,"
    Zo kijken de vijf populairste Europese vakantielanden naar komende zomer
  ","Landen als Spanje en Italië zuchtten afgelopen jaren onder hordes toeristen. Maar nu bezoekersrecords plaatsmaken voor de stilte dreigt een ramp. Want overlast door toerisme of niet, een groot deel van de Europese economie vaart op die sector. De miljoenen mensen die er hun brood mee verdienen, gaan een loodzware zomer tegemoet.Dit is hoe de vijf populairste vakantielanden van Europa naar aankomende zomer kijken. Vijf verhalen over een onvermijdelijke klap.Spanje is een gegarandeerde zomerhit: elk jaar arriveren er meer toeristen. Tot nu. De krant ABC meldde dat de regering zelfs overweegt de landsgrenzen de rest van het seizoen dicht te houden.""Daarna bleef het angstvallig stil"", zegt correspondent Rop Zoutberg. ""Omdat iedereen begrijpt dat de kip met de gouden eieren daarmee onder de guillotine werd gelegd."" Gevreesd wordt dat de verliezen dit jaar oplopen tot 90 miljard. De minister van Toerisme, Reyes Maroto, wond er geen doekjes om: ""Herstel gaat heel veel tijd kosten.""Vorig jaar maakte Rop Zoutberg nog een Nieuwsuur-reportage over het massatoerisme. Inwoners van Barcelona noemden hun leven ""erger dan in een dierentuin"". ""Een filmmaakster vroeg zich af wat er van de stad over zou blijven als de toeristen zouden verdwijnen. Toen werd dat niet voor mogelijk gehouden, nu is het ironisch genoeg een feit.""Dit is de bewuste reportage uit september 2019: Meer naar het zuiden, vlak bij Málaga, runt Hans Schellekens met zijn vrouw Anne-Loes B&B Casa Agradable. Zijn schoonmoeder is op dit moment de enige gast. Die kwam net voor de lockdown over vanwege een operatie van haar dochter en kan nu niet meer terug naar Nederland.""We zijn bezig aan ons twaalfde seizoen. De boekingen zijn er wel, maar niemand kan komen. We zijn afhankelijk van de goodwill van gasten die bij ons gereserveerd hebben. Als ze akkoord gaan met uitstel van hun verblijf, hoeven we de aanbetaling niet gelijk terug te betalen. Dat scheelt iets, want het is geld dat je eigenlijk niet kunt missen.""Parijs, de Dordogne of de Côte d'Azur: Frankrijk is al jaren 's werelds populairste vakantiebestemming. In de zomer zijn op Franse campings toeristen net zo'n zekerheid als kraakverse baguettes. Maar of zij dit seizoen kunnen komen is nog ongewis. Vanaf 11 mei wordt de lockdown in Frankrijk geleidelijk opgeheven, maar voor campings, hotels en musea is nog geen plan.Gé Kusters is eigenaar van camping Le Paradis in de Dordogne en vicepresident van de Franse campingbond. Daarmee werkt hij aan een voorstel voor een vier-fasen-opening van de campings. Kusters is optimistisch. ""We hopen deze zomer nog volledig open te kunnen gaan. Al is het voor een kleine camping misschien makkelijker dan voor een grote.""De situatie is ""nog niet dramatisch"", maar kan dat wel worden. ""De meesten houden het geen jaar vol zonder inkomsten. We kunnen gasten die annuleren inmiddels officieel vouchers aanbieden, waardoor ze hun reis met een jaar kunnen uitstellen. We hoeven hun aanbetaling dan niet direct terug te betalen, maar het betekent wel dat we het volgend jaar óók in onze portemonnee gaan voelen.""Inmiddels heeft 95 procent van de bedrijven in de toeristische sector het personeel naar huis gestuurd. De pijn wordt in het hele land gevoeld. ""Ook voor de luchtvaart in Frankrijk dreigt een ramp"", zegt correspondent Frank Renout. ""Vliegveld Orly bij Parijs is al voor onbepaalde tijd gesloten. Als de zomervakantie ook nog in de soep loopt, kan dat de nekslag betekenen voor luchtvaartmaatschappijen en vliegvelden.""Toerisme is een van de pijlers van de Italiaanse economie, benadrukt correspondent Mustafa Marghadi. ""Nu dat wegvalt ontstaat een gigantisch probleem. Hier gaan mensen aan kapot.""Verwacht wordt dat dit jaar zo'n 29 miljard euro aan inkomsten uit het toerisme zal verdampen. Voor de komende maanden is een groot deel van de trips al geannuleerd. ""Er werd steen en been geklaagd over de hordes toeristen die naar dit land afreizen, maar dit is de compleet andere kant. In dit tempo gaat Italië terug naar de jaren zestig, toen het nog voor de boom van het massatoerisme stond.""Eelco van der Linden heeft een agriturismo in Italië, op een heuvel tussen Siena en Perugia. ""Dat loopt hartstikke goed."" Hij verbetert zichzelf: ""Dat líep hartstikke goed. Want nu gebeurt hier niets, helemaal niets. En ik vraag me af wat mensen komende maanden willen riskeren om de grens over te gaan.""Eerder die week hoorde hij Ursula von der Leyen, voorzitter van de Europese Commissie, EU-burgers adviseren geen zomervakantie te boeken. ""Dat wil je dan eigenlijk niet horen. We moeten het juist hebben van die periode. Als er niemand komt, lopen we zo'n 35.000 euro mis.""Toeristen die hun reis naar Italië al geboekt hebben, kunnen een voucher krijgen. Aanbetalingen hoeven ondernemers dan niet gelijk terug te betalen. Voor velen is dat niet genoeg om te overleven: ze willen hulp van de overheid door bijvoorbeeld belastingvoordeel of kortingen.Duitsland profiteert al jaren het meest van Nederlandse toeristen en andersom. Nu kom je zonder goede reden het land niet in en mogen hotels geen overnachtingen aanbieden aan toeristen. ""De toerismebranche is wanhopig"", zegt correspondent Judith van de Hulsbeek. ""Het is een belangrijke werkgever in Duitsland.""Veel reisorganisaties en vliegtuigmaatschappijen bieden nu een voucher, een Gutschein, aan klanten ter vervanging voor hun geboekte reis. ""De regering heeft de regels nu zo aangepast dat die tot 2021 geldig zijn. Is die dan nog niet ingeleverd, dan pas krijgt de klant zijn geld terug. Tot ergernis van de consumentenbond: die vindt niet dat reizigers als bank voor de reisbranche moeten dienen.""Ondertussen wordt gewerkt aan originele oplossingen. Zo heeft een toerisme-organisatie in het noorden van Duitsland geopperd de zomervakantie door te schuiven naar augustus en september. En op Instagram doet ook de hashtag #discovergermanyfromhome het goed.""En vergeet niet: andersom balen de Duitsers ook. Zij klagen dat ze nu niet naar Nederland op vakantie kunnen.""""Het regent annuleringen"", zucht Ria van de Logt. Als eigenaar van reisbureau Magic Travel boekt ze vakanties en organiseert ze schoolreizen. ""6 maart heb ik mijn laatste ticket naar Amsterdam verkocht, sindsdien is het stil. En ik vrees dat dat zo tot augustus blijft.""Toerisme was jarenlang de Griekse reddingsboei, zegt correspondent Conny Keessen. ""Die bedrijfstak bleef zelfs tijdens de financiële crisis overeind. De belangrijkste bron van inkomsten voor de economie valt nu weg, en dat maakt dit land misschien wel het kwetsbaarst van heel Europa.""Griekenland hoopt een deel van het seizoen te redden. De overheid heeft een vouchersysteem goedgekeurd, waarmee toeristen hun geboekte vakantie tot 18 maanden kunnen uitstellen. Ook vraagt de toeristische sector om btw-verlaging en uitstel van belastingbetalingen.Van de Logt kan geen aanspraak maken op eventuele regelingen. Ze woont in Griekenland, maar haar bedrijf staat geregistreerd in Nederland. Mede daardoor valt ze tussen wal en schip. ""Dat is pech. Ik kan de komende twee, drie maanden de urgentste rekeningen betalen. Maar daarna wordt het moeilijk.""""Sommige vrienden in Nederland zeggen me hoe fijn ze het vinden dat ze eindelijk tijd hebben om een boek te lezen. Ik niet. Ik denk elke ochtend na het wakker worden: weer een dag, weer die onzekerheid.""",Özet,"Zondag, 09:00"
44,https://nos.nl/artikel/2330952-bijna-130-miljoen-dollar-opgehaald-met-liefdesbrief-aan-doorwerkers.html,"
    Bijna 130 miljoen dollar opgehaald met ""liefdesbrief"" aan doorwerkers
  ","Het digitale evenement One World: Together at Home heeft de afgelopen nacht 128 miljoen dollar aan donaties voor zorgverleners opgeleverd. Op het evenement, een initiatief van zangeres Lady Gaga, traden artiesten van wereldformaat op vanuit huis en waren er bemoedigende woorden van beroemdheden als Michelle Obama en Bill Gates.""Ik ben zo dankbaar voor alle medewerkers in de zorg, de medewerkers in supermarkten, bezorgers, postbodes en alle anderen die zo hard werken"", zei Lady Gaga. ""Dit is een liefdesbrief aan jullie allemaal, over de hele wereld.""Ze wilde met de actie voor een lach zorgen, zei ze verder:Het twee uur durende evenement werd uitgezonden op tv en online; daarvoor was er al een zes uur durende livestream met optredens te zien.De show werd geleid door de Amerikaanse talkshowshosts Jimmy Fallon, Jimmy Kimmel en Stephen Colbert. Deelnemende artiesten waren onder anderen Lady Gaga, Taylor Swift, Billie Eilish, The Rolling Stones, Paul McCartney, Elton John, Céline Dion en Andrea Bocelli.The Rolling Stones traden op vanuit huis, of beter gezegd, vier huizen: In de uitzending waren ook persoonlijke verhalen van zorgmedewerkers te zien.De beweging Global Citizen, die samen met de Wereldgezondheidsorganisatie de organisatie mede op zich had genomen, zegt dat bijna 73 miljoen dollar van de opbrengst rechtstreeks gaat naar hulpverleners. De rest, zo'n 55 miljoen, komt in een fonds.De avond werd afgesloten met dit lied van Céline Dion, Andrea Bocelli, Lady Gaga, Lang Lang en John Legend:",Özet,"Zondag, 08:01"
45,https://nos.nl/artikel/2330950-wekdienst-19-4-online-herdenking-kamp-amersfoort-en-terug-in-de-tijd-met-studio-sport.html,"
    Wekdienst 19/4: online-herdenking Kamp Amersfoort en terug in de tijd met Studio Sport
  ","Goedemorgen! Om stil te staan bij de bevrijding van Kamp Amersfoort is er vanmiddag een digitale herdenking. En sportliefhebbers kunnen nog een keer genieten van de Amstel Gold Race van vorig jaar, met Mathieu van der Poel als winnaar.Er is vandaag veel ruimte voor de zon, alleen in het zuiden zijn in de ochtend een paar wolken aanwezig. Het wordt 16 tot 20 graden. Ook de komende dagen is er volop zon, maar gaat het wel harder waaien.Moet je vandaag toch de weg op? Hier vind je het overzicht van de werkzaamheden. Check hier de aangepaste dienstregeling voor het spoor.Artiesten van over de hele wereld hebben bij het evenement One World: Together at Home zorgpersoneel, supermarktmedewerkers en andere mensen die doorwerken in de coronacrisis bedankt. Initiatiefnemer Lady Gaga sprak van een ""liefdesbrief"" aan alle doorwerkers.In een live-uitzending en -stream traden onder anderen de Rolling Stones, Stevie Wonder, Elton John, Taylor Swift, Paul McCartney en Celine Dion op vanuit huis. Ook Oprah Winfrey, David Beckham en de voormalige first ladies Michelle Obama en Laura Bush waren te zien.Taylor Swift zong het lied 'Soon you'll get better':De politie heeft gisteravond een kijkje genomen bij een mondkapjeswinkel in de Amsterdamse Jordaan. Daar zouden gecertificeerde chirurgische FFP2-mondkapjes verkocht worden voor 9 euro per stuk. Drie stuks kosten 25 euro. Er mag alleen contant afgerekend worden. Een van de agenten sprak van ""Een vreemde situatie"". maar zei dat het aan de gemeente is om te kijken wat er met de winkel moet gebeuren. Ondertussen wijzen verschillende overheidsdiensten naar elkaar.",Özet,"Zondag, 07:11"
46,https://nos.nl/artikel/2331118-explosieven-gevonden-in-kringloopwinkel-enschede.html,"
    Explosieven gevonden in kringloopwinkel Enschede
  ","In een kringloopwinkel in Enschede zijn explosieven gevonden. De winkel is ontruimd en afgezet met lint. Volgens de eigenaar gaat het om een granaat en een mortierbom, waarschijnlijk uit de Tweede Wereldoorlog.De explosieven werden ontdekt in een doos. Winkeleigenaar Willie de Leeuw heeft geen idee hoelang ze al in de winkel liggen. ""Er ligt hier zo veel achter. Het kan zijn aangeleverd, maar ook afkomstig zijn uit een ontruiming"", zegt hij tegen RTV Oost.Volgens De Leeuw staan de explosieven op scherp. ""Het wachten is op de explosievenopruimingsdienst.""",Özet,"Gisteren, 17:11"
47,https://nos.nl/artikel/2331096-hoofdverdachte-in-miljoenenfraudezaak-opgepakt.html,"
    Hoofdverdachte in miljoenenfraudezaak opgepakt
  ","In een woning in Weert is vanochtend een 52-jarige man opgepakt. Hij is de hoofdverdachte in de miljoenenfraudezaak bij KempenPlus uit Bladel, een 'participatiebedrijf' dat mensen met een afstand tot de arbeidsmarkt aan het werk helpt. Vorige week werden twee medewerkers van dit bedrijf opgepakt.De man uit Weert wordt verdacht van heling, afpersing en witwassen. De politie vermoedt dat hij het meest heeft geprofiteerd van het verduisterde geld. Hij leidde een luxe leven, zonder dat daar duidelijke legale inkomsten tegenover stonden.Zijn ex is vanmorgen in haar woning in Bladel opgepakt. Mogelijk heeft ook zij geprofiteerd van het verduisterde geld. De vrouw wordt verdacht van heling en witwassen. Bij beiden zijn auto's, een caravan, quads en onroerend goed in beslag genomen.De gemeente Bladel zei vorige week tegen Omroep Brabant dat er jarenlang fraude is gepleegd en dat de zaak in september aan het licht kwam. Door het horen van de twee medewerkers kwam het onderzoek in een stroomversnelling.De hoofdverdachte zou het duo langere tijd hebben afgeperst en zo hebben gedwongen om geld te verduisteren. Dat geld moest vervolgens worden afgestaan, meldt 1Limburg.",Özet,"Gisteren, 13:11"
48,https://nos.nl/artikel/2331083-tweede-sluis-in-twentekanaal-bij-eefde-geopend.html,"
    Tweede sluis in Twentekanaal bij Eefde geopend
  ","Er was een feestelijke opening georganiseerd, maar vanwege de coronacrisis gaat die niet door. De tweede sluis bij Eefde in het Twentekanaal wordt vandaag stilletjes in gebruik genomen door Rijkswaterstaat.Met deze uitbreiding heeft het sluizencomplex bij Eefde voortaan twee sluiskolken waarin drie soorten sluisdeuren worden gebruikt, meldt RTV Oost. De sluis is dieper en de schepen kunnen er sneller passeren. Eefde heeft met de introductie van een nieuw soort sluisdeur, een segmentdeur, met een gewicht van 51.000 kilo, een primeur in Nederland.Ernst Rijsdijk van Rijkswaterstaat zei in het NOS Radio 1 Journaal dat de minister de sluis feestelijk zou openen. Mogelijk gebeurt dat later dit jaar alsnog.Met de tweede sluis is de bereikbaarheid van Twente voor de binnenvaart verbeterd. ""De sluis was hard nodig, want bij de oude sluis hadden we te maken met een capaciteitstekort."" Er ontstonden files voor de sluis en dat is nu voorbij. Het Twentekanaal is een belangrijke economische transportroute voor de bedrijven in Twente,"" zegt Rijsdijk.Er is drie jaar lang aan de tweede sluis in het Twentekanaal gewerkt.",Özet,"Gisteren, 11:38"
49,https://nos.nl/artikel/2331028-opgesloten-in-het-verpleeghuis-maar-geen-corona-ze-sterft-aan-eenzaamheid.html,"
    Opgesloten in het verpleeghuis maar geen corona: ""Ze sterft aan eenzaamheid""
  ","Hasselt is hard getroffen door het coronavirus maar het gevecht tegen de eenzaamheid is misschien nog wel zwaarder. Het stadje in Overijssel telt ruim 7000 inwoners en de angst om corona te krijgen heeft een enorme impact op de hechte gemeenschap. RTV Oost legde in een documentaire vast wat het virus en de maatregelen doen met de inwoners.In de documentaire worden onder anderen de zussen Rozendaal gevolgd. Hun moeder is ernstig ziek en belandt begin maart na een ziekenhuisopname in verzorgingshuis De Hazelaar in Hasselt. ""Mijn moeder lag daar op een logeerkamer, wachtend tot mijn vader kwam. Ze kregen daar een appartement toegewezen"", vertelt dochter Hetty.Het eigen appartement is bijna klaar wanneer premier Rutte een persconferentie geeft. De deuren van de verzorgingshuizen gaan op slot. Ook meneer Rozendaal mag niet meer naar zijn vrouw. ""Mijn moeder had de toespraak nog gehoord op televisie en toen belde ze. Ze zei: nog 28 dagen kan ik niemand zien. Ze wist heel goed wat dat inhield. Vanaf dat moment is ze hard achteruit gegaan.""Terwijl mevrouw Rozendaal in het verpleeghuis wordt verzorgd, zitten haar man en kinderen thuis. Ze kunnen niet bij haar zijn vanwege de coronamaatregelen, hun moeder zit afgesloten van de buitenwereld. ""Ze heeft dan wel geen corona maar ze sterft aan eenzaamheid. Dat is de verschrikkelijke, bizarre nachtmerrie waar wij in zitten"", zegt dochter Hetty.""Mijn vader is zo verdrietig. Je weet dat je je ouders, als ze negentig jaar zijn, een keer moet gaan missen. Maar dat het op deze manier gaat, dat we niet bij haar kunnen zijn en haar de zorg kunnen geven die we haar al jaren hebben gegeven, dat is onverteerbaar.""De gezondheid van hun moeder gaat hard achteruit. In de laatste fase mag er af en toe een van haar kinderen bij haar komen. ""Zeg maar dat we heel veel van haar houden. En dat we goed voor papa gaan zorgen"", vertellen de zussen, die beneden voor het verzorgingshuis staan te bellen. Het is een van de laatste momenten die ze meemaken met hun moeder. Niet veel later komt ze te overlijden.Ook het begeleiden van hun moeder gaat anders dan normaal. ""Wij wilden graag met haar meelopen naar de deur, maar dat mocht niet. We mochten haar niet zelf wassen of aankleden, terwijl we haar dat wel hadden beloofd. En dan gaat ze gewoon weg in een bestelbus. Dat is bijna onverteerbaar.""Bekijk hier de documentaire:",Özet,"Zondag, 20:25"
50,https://nos.nl/artikel/2331006-27-aanhoudingen-na-inval-illegaal-gokpand-rotterdam.html,"
    27 aanhoudingen na inval illegaal gokpand Rotterdam
  ","In Rotterdam heeft de politie gisteravond 27 mensen opgepakt bij een inval in een bedrijfspand, waar vermoedelijk illegaal werd gegokt. Ook zijn twee gokautomaten, ruim 10.000 euro en twee auto's in beslag genomen.Agenten vielen het pand iets voor middernacht binnen na een anonieme melding. Bij het doorzoeken van het gebouw vond de politie tafels met geld, fiches en kaartspelen.De verdachten moeten zich later voor de rechter verantwoorden voor witwassen en overtreding van de wet op de kansspelen, meldt Rijnmond. Ook kregen ze vanwege het samenscholingsverbod dat is ingesteld vanwege corona allemaal een boete van 390 euro. ",Özet,"Zondag, 17:39"
51,https://nos.nl/artikel/2330911-commotie-over-mogelijk-verbod-op-erehagen-in-limburg.html,"
    Commotie over mogelijk verbod op erehagen in Limburg
  ","In Limburg is commotie ontstaan over een mogelijk verbod op erehagen bij uitvaarten. De Veiligheidsregio Zuid-Limburg beslist komende week of zo'n verbod er moet komen in het kader van de coronamaatregelen. Een woordvoerder van de Veiligheidsregio Zuid-Limburg bevestigt dat er een ambtelijk advies ligt waarin een verbod op erehagen wordt voorgesteld. De tekst daarvan is niet openbaar. Wel zegt hij dat voorzitter Antoin Scholten van de Veiligheidsregio Limburg-Noord het ambtelijk advies ook gaat inbrengen in het landelijk Veiligheidsberaad, wat zou kunnen leiden tot een landelijk verbod.1Limburg meldt dat er vanochtend in het Zuid-Limburgse heuvelland drie erehagen zijn gevormd bij de uitvaart van pastoor René Graat. Hij overleed op 74-jarige leeftijd aan het coronavirus. Volgens L1-verslaggever Jo Cortenraedt hield iedereen zich aan de oproep om gepaste afstand te houden.De gemeenteraad van Beek keert zich tegen een mogelijk verbod op erehagen en stuurde gisteravond een boze brief naar de voorzitter van de Veiligheidsregio Zuid-Limburg, Annemarie Penn-te Strake.""Wij kunnen en willen niet staan voor beleid waarbij we het bezoek aan bouwmarkten, tuincentra en andere winkels op een verantwoorde en veilige manier kunnen organiseren. Maar waarbij wij als overheden niet in staat zijn om datzelfde te doen voor iets met een veel diepere impact: het voorgoed afscheid nemen van een dierbare"", staat in de brief.",Özet,"Zaterdag, 16:59"
52,https://nos.nl/artikel/2330878-politie-beeindigt-illegaal-pokertoernooi-in-zaandam.html,"
    Politie beëindigt illegaal pokertoernooi in Zaandam
  ","In Zaandam heeft de politie vannacht een illegaal pokertoernooi beëindigd in een bedrijfspand. De 53 pokeraars kregen allemaal een boete vanwege het samenscholingsverbod.Politie en de Marechaussee kwam rond 03.15 uur in actie na een melding. Uit heel Nederland waren spelers naar Zaandam afgereisd, ondanks de coronamaatregelen.Iedereen kreeg een boete van 390 euro, meldt NH Nieuws. Ook omdat ze te dicht op elkaar zaten. Zeven mensen hadden geen legitimatiebewijs bij zich. Zij zijn aangehouden en overgebracht naar het politiebureau.Twee agenten raakten lichtgewond.Volgens de politie gebeurde dat ""in de hectiek"".",Özet,"Zaterdag, 11:51"
53,https://nos.nl/artikel/2330841-maanden-cel-voor-rotterdammer-die-agent-beet-tijdens-arrestatie.html,"
    Maanden cel voor Rotterdammer die agent beet tijdens arrestatie
  ","Een 29-jarige man uit Rotterdam heeft acht maanden gevangenisstraf gekregen, waarvan drie voorwaardelijk, voor het bijten van een agent.Het incident gebeurde begin april. In eerste instantie waarschuwde de agent de man omdat er sprake was van een samenscholing. Dat is verboden in verband met de coronacrisis. Toen daar niet goed op werd gereageerd, besloot de politie over te gaan tot een arrestatie.Tijdens de aanhouding beet de 29-jarige man de agent. Volgens de Rotterdammer deed hij dat uit zelfverdediging. Hij zou een touw om zijn nek hebben gekregen en hij had het gevoel dat hij zou stikken. Daar ging de rechter niet in mee.Een vriend die de man te hulp schoot, heeft twee maanden cel gekregen voor het trappen van een andere agent, meldt Rijnmond.De zaak is behandeld volgens het snelrecht. Justitie probeert alle misdrijven die betrekking hebben op het coronavirus zo snel mogelijk voor de rechter te krijgen.",Özet,"Vrijdag, 20:37"
54,https://nos.nl/artikel/2330823-voormalig-thermphos-terrein-na-jaren-saneren-fosforvrij.html,"
    Voormalig Thermphos-terrein na jaren saneren fosforvrij
  ","Meer dan zeven jaar na het faillissement van Thermphos in Vlissingen-Oost is het voormalige fabrieksterrein fosforvrij verklaard. Dat meldt Van Citters Beheer B.V., dat het terrein saneert, aan Omroep Zeeland.Naast fosfor is ook al het asbest en radioactief materiaal op het terrein verwijderd. Twee maanden geleden werd de oude fabriek al met explosieven tot ontploffing gebracht.Thermphos werd in november 2012 failliet verklaard. De schoonmaak van het terrein bleek een dure en complexe klus. Het proces liep vele jaren vertraging op; het was de bedoeling dat het terrein in 2016 schoon zou zijn.Uiteindelijk werd in 2017 de commissie-Samson door het kabinet aangewezen om de sanering van het terrein onder de loep te nemen. De commissie, onder leiding van oud-PvdA-leider Diederik Samsom, onderzocht onder meer het gesteggel over waar de rekening van de schoonmaak moest komen te liggen.Op basis van het advies van de commissie-Samsom werd uiteindelijk besloten om de resterende 87 miljoen aan schoonmaakkosten moesten worden betaald door het Rijk, de provincie Zeeland en havenbedrijf Zeeland Seaports.",Özet,"Vrijdag, 17:35"
55,https://nos.nl/artikel/2330790-kinderkamer-met-seksattributen-bij-pedo-verdachte-hengelo.html,"
    Kinderkamer met seksattributen bij pedo-verdachte Hengelo
  ","Bij huiszoeking in de woning van een 32-jarige man in Hengelo zijn een verdachte kinderkamer en seksattributen ontdekt. De man werd begin dit jaar aangehouden vanwege het treffen van ""voorbereidingshandelingen van seksueel misbruik van kinderen"".Vandaag stond hij voor het eerst voor de rechtbank. Zijn voorarrest is met drie maanden verlengd. Wanneer de inhoudelijke zitting is, is nog niet bekend.De verdachte woont samen met Marthijn Uittenbogaard, ex-voorzitter van de pedofielenclub Martijn, meldt RTV Oost. Die club is in 2012 verboden. Uittenbogaard is geen verdachte in deze zaak.Verdachte en Uittenboogaard hebben geen kinderen. Toch trof justitie in hun woning een compleet ingerichte kinderkamer aan met kinderkleding en speelgoed. Verder werd een rugzak in beslag genomen met condooms, glijmiddel, maar ook spenen, luiers en kinderondergoed, snoep en heren-boxershorts. In de woning zijn ook een fotolamp, matrassen en een doos met kunstpenissen aangetroffen.De 32-jarige Hengeloër wordt er nu van verdacht dat hij kinderporno heeft gemaakt en verspreid. Hij zou ook een 9-jarig kind jarenlang erotisch hebben laten poseren en daar foto's en films van hebben gemaakt.Zijn partner Uittenboogaard zette begin deze maand een video online, waarin hij een rondleiding gaf door hun woning. ""We hebben niets te verbergen"", zei hij toen. ""Ze verzinnen echt alles."" Die video dateerde overigens van na de huiszoeking waarbij de kinderkamer werd gevonden.Tegelijk met de man uit Hengelo is ook een voormalig bestuurslid van pedoclub Martijn gedagvaard. Hij wordt eveneens verdacht van het bezit van kinderporno. Het gaat om een 76-jarige man uit Haarlem. Gezien de coronamaatregelen handelt de rechtbank de zaak via een videoverbinding af.Justitie onderzoekt nog in hoeverre oud-bestuursleden bezig zijn met een doorstart van de pedofielenclub. Uittenbogaard zei eerder tegen RTV Oost dat daarvan geen sprake is.",Özet,"Vrijdag, 13:44"
56,https://nos.nl/artikel/2330787-snelheidsmaniak-sleurt-politieman-mee-op-a2.html,"
    Snelheidsmaniak sleurt politieman mee op A2
  ","Een agent is gisteravond een aantal meters meegesleurd toen hij een automobilist wilde aanhouden die met 217 kilometer per uur over de A2 reed. De politieman maakt het volgens een woordvoerder ""naar omstandigheden goed"".De snelheidsmaniak werd ter hoogte van Nieuwegein betrapt bij een controle met een lasergun. Eerst negeerde hij een stopteken van de politie, maar daarna werd hij alsnog langs de kant van de weg gezet, meldt RTV Utrecht.Toen hem om zijn rijbewijs werd gevraagd, ging hij er met hoge snelheid vandoor. Een agent werd daarbij enkele meters meegesleurd en kwam uiteindelijk op het wegdek terecht.De politie zette de achtervolging in, maar verloor de verdachte uit het zicht. Omdat zijn kenteken bekend is, kan hij binnenkort ""meerdere processen-verbaal"" verwachten, zegt de woordvoerder.",Özet,"Vrijdag, 13:14"
57,https://nos.nl/artikel/2330772-met-het-gat-in-de-dijk-herdenkt-wieringermeer-onderwaterzetting.html,"
    Met het ""gat in de dijk"" herdenkt Wieringermeer onderwaterzetting
  ","Precies 75 jaar nadat de Duitse bezetter de dijk op twee plekken had opgeblazen, is in de Wieringermeer een gedenkplek geopend voor het onderwaterzetten van de polder. Er is een opgang gemaakt naar 'het gat in de dijk', de plek waar de Duitsers de explosieven aanbrachten.De gedenkplek was een vurige wens van de vorig jaar januari overleden Jef Kerckhoffs. Als jonge jongen was hij getuige van de ramp in de Wieringermeer. ""Ze moesten vluchten. Zijn moeder was toen hoogzwanger"", vertelt zijn dochter Petra de Bruijckere bij NH Nieuws.De Wieringermeer was toen nog een relatief nieuwe polder, vijftien jaar eerder drooggelegd. De bewoners voelden zich pioniers. Daar trokken de Duitsers zich niets van aan. Ze bliezen de dijk op en lieten het water binnenstromen, alles om te voorkomen dat de geallieerden de vlakke polder als landingsplek voor paratroepen zouden gebruiken.De gevolgen waren enorm, is te lezen op de bevrijdingswebsite van de NOS. 21.000 hectare landbouwgrond gingen verloren, samen met 500 boerderijen en drie dorpen met in totaal 6000 inwoners.De geschiedenis liet Jef Kerckhoffs niet meer los. Jaren later, toen hij zich aansloot bij het Historisch Genootschap Wieringermeer, opperde hij het plan om een gedenkplek te maken: ""Dit mocht niet verloren gaan, vond hij"", zegt zijn zoon Mark Kerckhoffs bij het nieuwe uitkijkpunt op de dijk. ""Deze grote ramp in de Wieringermeer moest men zien.""Een pad loopt nu geleidelijk omhoog, de oude dijk op, tot het punt waar het gat is geslagen. Halverwege de route staan informatieborden over het natuurgebied dat is ontstaan. Bij de plek van het gat zelf is een vogeluitkijkpunt.""Vanwege de coronacrisis zijn we helaas niet in de gelegenheid om op de plek veel mensen te ontvangen"", zegt wethouder Theo Meskers. ""Maar het monument staat er, de herinneringsplek is ingericht en ik nodig iedereen uit die hier iets mee heeft om de fiets of de auto te pakken en hier eens langs te gaan.""Kerckhoffs' dochter Petra zegt dat haar vader het een eerbetoon aan de pioniers zou vinden. ""Die hadden de Wieringermeer immers opgebouwd. En dat was door deze grote ramp in een keer weg."" Zij is ervan overtuigd dat haar vader ""heel erg trots zou zijn geweest"" op het eindresultaat. ""Ik vind het heel mooi geworden.""",Özet,"Vrijdag, 11:22"
58,https://nos.nl/artikel/2330768-gedroomd-dagje-paintballen-eindigt-op-verlaten-zandpad-bij-kuinre.html,"
    Gedroomd dagje paintballen eindigt op verlaten zandpad bij Kuinre
  ","De politie is een omvangrijke fraude met valse paintballtickets op het spoor. Tientallen, mogelijk honderden mensen kochten een kaartje van 40 euro voor een dagje paintballen in het Kuinderbos in de Noordoostpolder. Maar eenmaal ter plekke, stuitten ze op een verlaten zandpad.De fraude werd goed voorbereid, meldt RTV Oost. Op markten en beurzen in Nederland doken het afgelopen jaar glossy folders op met foto's van een bosterrein met tanks en Amerikaanse politiewagens. Voor veel mensen de perfecte plek voor een dagje uit.Een van de gedupeerden is de 20-jarige Merijn uit Giethoorn. Hij kocht met negentien vrienden kaarten van de 'International Paintball Group' op een beurs. ""Het Kuinderbos is niet ver van huis dus vervoer moest wel te regelen zijn. Het zag er op papier top uit. Dus we hadden geen argwaan. Totdat bleek dat we geen reservering konden maken.""Merijn heeft het inmiddels opgegeven. Andere gedupeerden gingen op goed geluk naar het Kuinderbos. Maar op het opgegeven adres staat alleen een oude boerderij.Iets verderop, langs een zandpad in het bos, staan borden die waarschuwen voor gevaar vanwege een schietterrein. Maar daar is verder niets, zeker geen terrein om met verfkogels te schieten.""Jullie komen zeker om te paintballen? Jullie zijn niet de eerste hoor"", zegt de bewoonster van de boerderij. Ze vertelt over groepen mannen die tevergeefs langskwamen omdat ze een vrijgezellenfeestje op het paintballterrein wilden houden. En over een moeder die een campinggasstelletje en een tas vol knakworstjes bij zich had.Staatsbosbeheer is eigenaar van het Kuinderbos. ""De International Paintball Group heeft het terrein een tijdje van ons gepacht, maar dat bedrijf liep voor geen meter"", vertelt boswachter Harco Bergma. ""Ze hebben hier misschien een jaar gezeten. Toen ze wilden stoppen, hebben ze gevraagd of het pachtcontract kon worden afgekocht.""Staatsbosbeheer deed een voorstel voor die afkoop, maar het bedrijf heeft nooit betaald. Inmiddels is een internationaal deurwaardersbedrijf ingeschakeld.In het Handelsregister van de Kamer van Koophandel is de International Paintball Group BV inmiddels uitgeschreven. Volgens de laatste gegevens was het gevestigd in Santpoort (Noord-Holland). Op het adres blijkt een appartement in een rijtjescomplex te zitten. De bewoner woont er er al achttien jaar en weet niets van een paintballbedrijf.IPG BV had een tweede vestiging in Velsen-Zuid. Op dat adres blijkt wel een paintballcentrum te zitten. Maar dat heeft naar eigen zeggen niets met IPG te maken. Wel zegt de beheerder de eigenaren van IPG te kennen. ""Het is mislukt, ze zitten niet meer in Nederland, al zeker een jaar niet meer. Ze hebben geprobeerd via ons paintballcentrum een naam op te bouwen, dus wij zijn hier ook niet blij mee.""De politie probeert uit te zoeken hoeveel aangiftes over de valse tickets zijn gedaan. Een woordvoerder laat weten dat dat lastig is. ""Kopers kunnen in het hele land aangifte hebben gedaan. Het is een hele klus om dat van alle korpsen bij elkaar te krijgen.""",Özet,"Vrijdag, 10:30"
59,https://nos.nl/artikel/2330732-unieke-vangst-russische-steur-in-het-zuidlaardermeer.html,"
    Unieke vangst Russische steur in het Zuidlaardermeer
  ","In het Zuidlaardermeer bij Drenthe is vanochtend een Russische steur gevangen. Palingvisser Mans Vos vond de meterslange vis in een van zijn fuiken. ""Al generaties lang vissen we hier, ik, mijn vader en mijn opa, we hebben nog nooit een steur gevangen"", zegt hij tegen RTV Drenthe.De steur komt oorspronkelijk niet voor in Nederland. ""Deze vis moet uitgezet zijn"", zegt Martijn Schiphouwer van de landelijke natuurbeschermingsorganisatie RAVON. ""Steuren worden wel gehouden als vijverdieren. Soms vindt de eigenaar dat de steur te groot wordt, maar beesten uit gevangenschap moet je nooit in het wild uitzetten. Zeker niet als ze van oorsprong hier niet voorkomen.""Volgens Schiphouwer kan de steur in het Zuidlaardermeer geen kwaad. ""Het is geen invasieve soort, ecologisch heeft het dier geen effect"", stelt hij. De steur is daarom ook weer vrijgelaten.Stichting ARK Natuurontwikkeling bevestigt dat het om een Russische steur gaat. De stichting houdt zich bezig met de herintroductie van de steur die van oorsprong wel in Nederland voorkwam: de Europese steur.Aquatisch ecoloog Peter Paul Schollema van Waterschap Hunze en Aa's houdt meldingen als deze daarom goed in de gaten. ""Omdat de Europese steur langs de kust trekt, is het niet ondenkbaar dat er eentje in Groningen opduikt. Het Zuidlaardermeer is dan wel wat lastiger te bereiken, toch is het goed om bij een melding als deze goed uit te zoeken om welke soort het gaat"", zegt hij. ""Maar blijkbaar heeft iemand zijn tuinvijver even geleegd.""",Özet,"Donderdag, 22:36"
60,https://nos.nl/artikel/2330676-explosies-gehoord-bij-grote-brand-in-purmerend.html,"
    Explosies gehoord bij grote brand in Purmerend
  ","Bij een brand in een bedrijfsloods in Purmerend is veel rook vrijgekomen. Volgens de Veiligheidsregio Zaanstreek-Waterland zijn er enkele explosies geweest. Twee mensen zijn met brandwonden in hun gezicht naar het ziekenhuis gebracht, meldt een woordvoerder.Bewoners die last hebben van de rook wordt aangeraden ramen en deuren te sluiten en mechanische ventilatie uit te zetten. Wat er in brand staat is nog onduidelijk. Volgens de Veiligheidsregio is er een vuurwerkkluis in het pand aanwezig. Het is niet duidelijk waar de brand ontstond en of er vuurwerk in de kluis lag, meldt NH Nieuws.Brandresten en roetdeeltjes die in de omgeving terechtkomen mogen door bewoners zelf verwijderd worden. De brand is inmiddels onder controle.",Özet,"Donderdag, 14:27"
61,https://nos.nl/artikel/2330673-miljoenen-verduisterd-bij-sociale-dienst-in-brabant.html,"
    Miljoenen verduisterd bij sociale dienst in Brabant
  ","Twee mannen zijn opgepakt in een onderzoek naar fraude bij een Brabants bedrijf dat mensen met een afstand tot de arbeidsmarkt aan het werk helpt. De directie van het participatiebedrijf, KempenPlus uit Bladel, had aangifte gedaan. Onderzoek leidde naar de twee verdachten, mannen uit Bladel en Valkenswaard die bij het bedrijf werken. Ze zouden miljoenen euro's hebben verduisterd.""Het fraudeonderzoek richt zich op een langere periode"", zegt een woordvoerder van de politie tegen Omroep Brabant. Het zou niet gaan om directie- of bestuursleden. De gemeente Bladel verklaart dat de fraude eind september aan het licht is gekomen en enkele jaren geduurd heeft.Het participatiebedrijf is ontstaan uit een fusie van de sociale werkvoorziening en de sociale dienst in de Kempen. Het bedrijf voert de Participatiewet en de Wet sociale werkvoorziening uit voor de gemeenten Bergeijk, Bladel, Eersel, Oirschot en Reusel-De Mierden.""We werken voor kwetsbare groepen in onze samenleving en we werken met gemeenschapsgeld. Daar gaan we zorgvuldig mee om"", zegt bestuursvoorzitter Davy Jansen.""Blijkbaar hebben deze twee medewerkers dit toch kunnen doen. Dat vinden we schokkend. Er is veel geld mee gemoeid. We nemen waar nodig maatregelen om fraude te voorkomen en onderzoeken mogelijkheden om het geld te verhalen. Onze eerste zorg gaat uit naar onze medewerkers, want ook zij zijn erg geschrokken van dit nieuws.""",Özet,"Donderdag, 13:42"
62,https://nos.nl/artikel/2330665-miljoenen-wormen-ingezet-om-terrormier-te-bestrijden-in-rotterdam.html,"
    Miljoenen wormen ingezet om ""terrormier"" te bestrijden in Rotterdam
  ","Miljoenen kleine wormen moeten een eind maken aan een mierenplaag in de Rotterdamse wijk Hillegersberg. De aaltjes wormen moeten de poppen en larven van de mier, het mediterraan draaigatje, infecteren met een bacterie die de larven opeet. De buurt heeft al vijf jaar overlast van de mierensoort.Eerdere bestrijdingsmethoden werkten niet. Daarom heeft de gemeente nu in overleg met het Kennis en Adviescentrum Dierplagen en het Kenniscentrum Insecten besloten een proef te doen met de wormpjes.De aaltjes zijn een natuurlijke vijand van de mierensoort en werken als een biologisch bestrijdingsmiddel dat ongevaarlijk is voor mens en dier. Ze zijn doorzichtig en niet met het blote oog te zien. De beestjes zijn aangevoerd in grote tanks met water en worden met miljoenen tegelijk in de grond verspreid met een tuinslang en spuit.Buurtbewoners hopen dat er snel een eind komt aan de plaag van de 'terrormier'. ""Het wordt steeds erger. Eerst zaten ze alleen in de vensterbank, nu kom ik ze ook tegen in de keuken. Iedere ochtend stofzuig ik eerst alle mieren weg. Het is heel vervelend"", vertelt een vrouw aan Rijnmond.Volgens mierenexpert Jitte Groothuis is de bestrijding van de mierensoort lastig omdat in een kolonie niet één, maar minstens tientallen koninginnen nieuwe eitjes maken. Als de proef op de testlocatie slaagt, moet de hele wijk behandeld worden.De projectleider van de test zegt tegen de regionale omroep: ""Wij hopen dat dit het nest gaat uitputten maar daar hebben we nog wel een lange adem voor nodig en meerdere behandelingen.""Het mediterraan draaigatje is een mierensoort die oorspronkelijk in Zuid-Europa voorkomt en van warmte houdt. In Nederland zitten de mieren volgens het Kenniscentrum Insecten vooral bij tegels, muren en tuinen met weinig planten die makkelijk opwarmen door de zon. De diersoort zou hier terechtgekomen zijn met grond van pot- en tuinplanten.",Özet,"Donderdag, 12:31"
63,https://nos.nl/artikel/2330648-bestrijdingsmiddel-eikenprocessierups-te-risicovol-streep-door-proef.html,"
    Bestrijdingsmiddel eikenprocessierups te risicovol, streep door proef
  ","Een proef met een bestrijdingsmiddel tegen de eikenprocessierups mag toch niet doorgaan. De risico's van het middel Vertimec zijn te groot voor andere insecten en vogels, zegt het College voor de toelating van gewasbeschermingsmiddelen en biociden (Ctgb) bij nader inzien.Het middel Vertimec werd in maart nog wel toegestaan voor een proef met maximaal 2500 bomen in een aantal gemeenten in Nederland. Zo was er een bedrijf dat het middel wilde gebruiken in de Overijsselse gemeente Zwartewaterland, meldt RTV Oost.De bomen zouden een injectie met het middel krijgen. De Vlinderstichting tekende bezwaar aan tegen de proef, omdat het middel alle dieren die in de boom leven zou doden.Bij het besluit in maart erkende het Ctgb dat de proef schadelijke gevolgen kon hebben voor mens en natuur, maar die zouden beperkt worden door het gebruik van handschoenen en het zorgvuldig afvoeren van verpakkingsmaterialen en productresten.Inmiddels zegt het college breder te hebben gekeken naar de gevolgen voor het milieu. Het bestrijdingsmiddel werd eerder uitsluitend in afgesloten ruimtes en kieren gebruikt.",Özet,"Donderdag, 09:37"
64,https://nos.nl/artikel/2330570-man-mishandelt-vijf-mensen-in-bus-in-groningen.html,"
    Man mishandelt vijf mensen in bus in Groningen
  ","Een 21-jarige man uit Delfzijl heeft vanmorgen vijf mensen mishandeld in een bus op het hoofdstation in Groningen.Een van de slachtoffers is de buschauffeur. Ook mishandelde de man twee vrouwelijke passagiers en twee toezichthouders van Qbuzz. De chauffeur en een passagier raakten licht gewond en zijn naar een ziekenhuis gebracht.De politie heeft de verdachte gearresteerd.Een woordvoerder van Qbuzz zegt tegen RTV Noord dat de verdachte aan de achterkant van de bus instapte en vervolgens zijn T-shirt uittrok. Toen iemand daar iets van zei, werd de man agressief.""De chauffeur sprak hem aan en daarna begon de man op hem in te slaan. Toen een passagier er iets van zei, sloeg hij er wederom vol op in. En met vol bedoel ik echt vol op het gezicht. Echt heel heftig.""De woordvoerder spreekt van een ongekende situatie. ""Ik heb geen idee wat er in die man is omgegaan. We hebben nog nooit zoiets meegemaakt. Dit komt onwerkelijk over, maar het is echt gebeurd.""Qbuzz heeft de camerabeelden van het incident overgedragen aan de politie.",Özet,"Woensdag, 16:51"
65,https://nos.nl/artikel/2330564-veroordeelde-moordenaar-meldt-zich-bij-de-politie-na-tonen-foto-s-op-tv.html,"
    Veroordeelde moordenaar meldt zich bij de politie na tonen foto""s op tv
  ","Een 28-jarige man die werd gezocht voor het doodschieten van een man in Breda, heeft zich gemeld bij de politie in die stad. Dat bevestigt zijn advocaat. Gisteravond werden foto's van hem en een andere man getoond in het tv-programma Opsporing Verzocht.Beiden werden vorige week veroordeeld tot twintig jaar cel, maar hadden zich niet gemeld voor het uitzitten van die straf, meldt Omroep Brabant.Het 25-jarige slachtoffer werd in januari 2018 in zijn slaap door het hoofd geschoten. Al snel kwamen de twee mannen als verdachten in beeld. Ze sloegen op de vlucht bij een routinecontrole van de politie. Een achtervolging leidde naar een appartement op de derde verdieping van een flat. Toen een arrestatieteam van de politie daar een inval deed, werd ook het lichaam van het slachtoffer gevonden. Bij hun aanhouding raakten beide mannen zwaargewond doordat ze van het balkon sprongen.Het tweetal zat anderhalf jaar vast en werd vorig jaar oktober voorlopig vrijgelaten in afwachting van de rechtszaak. De andere dader heeft zich nog niet gemeld.",Özet,"Woensdag, 15:21"
66,https://nos.nl/artikel/2330548-moeder-tipt-politie-over-vuurwapen-dat-zoon-liet-zien.html,"
    Moeder tipt politie over vuurwapen dat zoon liet zien
  ","Twee mannen met een vuurwapen zijn gisteravond in het buitengebied van Tilburg uit hun auto gehaald door de politie. Agenten kwamen de mannen op het spoor nadat een van hen het wapen aan zijn moeder had laten zien en daarna was vertrokken. De vrouw seinde vervolgens de politie in.Enkele uren later vonden de agenten de 24-jarige man in de auto samen met een 23-jarige. Beide verdachten zijn door agenten met getrokken wapens uit de auto gehaald en aangehouden. Dat is een gebruikelijke procedure als de politie vuurwapengevaarlijke verdachten aanhoudt.De woning van de 24-jarige man is gisteravond ook nog doorzocht, meldt Omroep Brabant. Daar vond de politie illegaal vuurwerk, drugs en pepperspray. Ook lag er een politiejas. Daar wordt verder onderzoek naar gedaan.",Özet,"Woensdag, 12:57"
67,https://nos.nl/artikel/2330540-scheringa-museum-wordt-woonzorgcomplex.html,"
    Scheringa Museum wordt woonzorgcomplex
  ","Het Scheringa Museum in Opmeer is verkocht. Vastgoedorganisatie SVE Group wil het complex verbouwen en er een combinatie van wonen en zorg realiseren.Daarmee is er na ruim tien jaar eindelijk een invulling gevonden voor het pand van 10.000 vierkante meter. In 2009 kwam de bouw van het museum van Dirk Scheringa stil te liggen na het faillissement van zijn DSB Bank. Er kwamen verschillende initiatieven voor het pand, maar zonder succes.Uiteindelijk kocht een vastgoedondernemer uit Obdam in 2015 het gebouw van de curatoren voor bijna 1 miljoen euro. Makelaar Geert Klaver werd in 2017 aangesteld om het museum te verkopen. Een deal in 2018 ketste op het laatste moment af, maar nu is het dus alsnog gelukt om een koper te vinden. ""Het plan speelt in op de groeiende zorgbehoefte, het draagt bij aan oplossing van het woningtekort en het brengt werkgelegenheid"", zegt de makelaar.Hoe het project er precies uit komt te zien en wanneer het wordt opgeleverd, is nog onduidelijk. Daarover worden door de nieuwe eigenaar en de gemeente Opmeer gesprekken gevoerd. Zodra de plannen rond zijn, wordt ook begonnen met verbouwen, schrijft NH Nieuws.De collectie van Dirk Scheringa bestond uit schilderijen en andere kunstobjecten in de stijl van het (magisch) realisme van kunstenaars als Carel Willink, Charley Toorop, Jan Mankes, Pyke Koch, Wim Schuhmacher en Dick Ket.Miljardair Hans Melchers kocht de voormalige Scheringa-collectie in 2012. In Gorssel bouwde hij vervolgens Museum MORE om de collectie in onder te brengen.",Özet,"Woensdag, 11:45"
68,https://nos.nl/artikel/2330475-huisarrest-voor-15-jarige-die-verdacht-wordt-van-belagen-homostel-amsterdam.html,"
    Huisarrest voor 15-jarige die verdacht wordt van belagen homostel Amsterdam
  ","De jongen van 15 die gisteren is aangehouden voor het beledigen van een homokoppel in Amsterdam, is weer thuis. De rechtbank heeft hem vandaag huisarrest met strikte voorwaarden opgelegd vanwege een eerder strafbaar feit waarvoor hij tijdelijk op vrije voeten was.De officier van justitie heeft besloten hem te dagvaarden op verdenking van groepsdiscriminatie en belediging, schrijft NH Nieuws. Een zittingsdatum voor de zaak is nog niet bekend. De 15-jarige verdachte stond vandaag voor de raadkamer van de rechtbank in Amsterdam. Hij meldde zich gisteren zelf bij de politie.De politie is nog op zoek naar een aantal andere jongens, die onder andere verdacht worden van het bespugen van de twee slachtoffers. Het homokoppel heeft aangifte gedaan.",Özet,"Dinsdag, 19:16"
69,https://nos.nl/artikel/2330402-opnieuw-branden-in-zendmasten-nu-in-almere.html,"
    Opnieuw branden in zendmasten, nu in Almere
  ","Bij twee zendmasten voor telecommunicatie in Almere Haven heeft gisteravond brand gewoed. Een woordvoerder van de brandweer zei tegen Omroep Flevoland dat het kleine branden waren die snel geblust konden worden.Hoe groot de schade is en om welk type zendmasten het gaat, is niet bekend. De politie doet onderzoek op de locaties bij Sportpark de Marken en de Sluiskade. Of sprake is van brandstichting is nog onduidelijk, zei een politiewoordvoerder.De laatste tijd is meerdere malen brand gesticht bij zendmasten. Op sociale media wordt de nieuwe zendtechnologie 5G in verband gebracht met de uitbraak van corona, maar zo'n verband wordt niet door de wetenschap onderbouwd.De Nationaal Coördinator Terrorismebestrijding en Veiligheid noemde de sabotage van de masten ""een zorgelijke ontwikkeling"".Minister Grapperhaus van Justitie en Veiligheid sprak vorige week van ""een aanval op onze hulpdiensten en daarmee onze samenleving"". Hij noemt het levensgevaarlijk dat zendmasten in brand worden gestoken omdat die essentieel zijn voor de hulpdiensten.De daders ""spelen met levens"" en kunnen dan ook ""vrij forse"" gevangenisstraffen verwachten, zei de bewindsman eerder.",Özet,"Di 14 april, 01:00"
70,https://nos.nl/artikel/2331160-groenlinks-en-pvda-eisen-aan-bedrijven-bij-coronasteun.html,"
    GroenLinks en PvdA: eisen aan bedrijven bij coronasteun
  ","Als er een nieuw steunpakket komt voor bedrijven die getroffen zijn door de coronacrisis, moeten er strengere voorwaarden gesteld worden. Dat vinden GroenLinks en PvdA. Ze willen onder meer duurzaamheidseisen stellen aan ondernemingen die overeind gehouden worden door de overheid.GroenLinks-leider Jesse Klaver zei vanavond bij Jinek dat voorkomen moet worden dat belastinggeld dat bedoeld is voor doorbetaling van lonen in de zakken van aandeelhouders belandt. Bedrijven die bonussen geven aan hun topmensen of dividend uitkeren aan hun aandeelhouders hoeven wat Klaver betreft niet op steun te rekenen. Naar Deens voorbeeld zouden bedrijven die gevestigd zijn in belastingparadijzen ook uitgesloten moeten worden van steun.Volgens Klaver zal achteraf gecontroleerd moeten worden of de steunmaatregelen op de juiste plek terecht zijn gekomen. ""Ik vind dat als wij als samenleving grote bedrijven steunen, ze zelf fors moeten meebetalen en ook in goede tijden gewoon belasting moeten betalen in Nederland"", zei hij bij Jinek. ""Niemand wil dat dat geld gaat naar de aandeelhouders, de topmensen, naar de mensen die dat geld al hebben.""PvdA-leider Lodewijk Asscher liet zich bij Op1 in vergelijkbare bewoordingen uit. ""Er is nu ook een kans om het beter te doen"", zei hij. Mensen helpen elkaar. Ik vind het terecht dat we bedrijven helpen, maar dan is dit ook het moment om duidelijke afspraken te maken. Het geld komt van de samenleving. Voor blijvende steun van de PvdA is dit ook een voorwaarde. Bij de bankencrisis is de rekening betaald door gewone mensen. Laten we dat alsjeblieft beter maken.""Het kabinet heeft vooralsnog zo'n 20 miljard euro uitgetrokken voor steun aan bedrijven die getroffen zijn door de coronacrisis. Ze krijgen subsidie om de lonen door te betalen, overbruggingskredieten en garantiestellingen. De maatregelen gelden in principe tot 1 juli, maar minister Hoekstra heeft al gezegd dat de regelingen, als het nodig is, verlengd kunnen worden.De laatste dagen is er ook kritiek, omdat ook bedrijven die veel winst maken in aanmerking komen voor steun. Zo vroeg Booking.com om ondersteuning, terwijl dat bedrijf een miljardenwinst maakt. Ook was er ophef over de voorgenomen bonus voor KLM-topman Pieter Elbers.De oppositiepartijen GroenLinks en PvdA willen een eventuele verlenging van de steunmaatregelen ook gebruiken om milieuambities af te dwingen bij het bedrijfsleven. Grote bedrijven zouden moeten meewerken aan de invoering van een CO2-heffing en kleine bedrijven zouden zich stipt aan de afspraken over energiebesparing moeten houden.D66-fractievoorzitter Rob Jetten zei afgelopen weekend dat ook hij verdere voorwaarden wil stellen aan steun. Net als Klaver en Asscher vindt hij dat bedrijven die overeind gehouden worden, geen bonussen of dividend uit mogen keren.",Özet,"Vandaag, 00:41"
71,https://nos.nl/artikel/2331111-geen-grote-stappen-kabinet-tempert-nogmaals-verwachtingen-voor-morgen.html,"
    ""Geen grote stappen"": kabinet tempert nogmaals verwachtingen voor morgen
  ","Ook deze week probeert het kabinet de rem te zetten op verwachtingen over versoepeling van de coronamaatregelen. ""Laten we niet de illusie hebben dat we grote stappen kunnen zetten"", zei minister De Jonge van Volksgezondheid na overleg met premier Rutte in het Torentje. ""Mogelijk kunnen we binnen de bestaande maatregelen wat ruimte maken"", opperde zijn Justitie-collega Grapperhaus.Vanavond komt het Outbreak Management Team (OMT) bijeen om een nieuw advies te formuleren. Op basis daarvan kondigt het kabinet morgen aan hoe het verdergaat met de coronamaatregelen die nu tot en met 28 april gelden.Veel mogelijkheden om de teugels te laten vieren, zagen de twee ministers niet, maar Grapperhaus wilde wel wat kwijt over jongeren die over het algemeen wat meer moeite lijken te hebben met de regels. ""Ik trek mij het lot aan van jonge mensen van wie de bewegingsvrijheid ernstig beknot is"", zei hij. ""Die moeten zich kunnen ontwikkelen, die moeten dingen kunnen doen in het leven.""Lees hier hoe het OMT tot een advies komt en hier wie de experts van OMT eigenlijk zijn.De minister voegde eraan toe dat hij met experts en de Amsterdamse burgemeester Halsema onderzoekt of ""vanuit het lokale"" naar aanpassingen kan worden gekeken. ""De druk wegnemen, maar wel binnen de maatregelen.""Hoe dat dan precies moet, zei Grapperhaus niet. Wel repte hij over ""slimme digitale middelen"" en ""creatief met elkaar kijken wat we kunnen doen met de buitenruimte"". Van dat laatste had hij een voorbeeld: ""Iemand opperde tegen mij: waarom ga je niet met eenrichtingtrottoirs werken?""Of dat gaat gebeuren, horen we morgenavond. Om 19.00 uur is de persconferentie waarin het kabinet vertelt hoe het verdergaat na 28 april. Onder meer de sluiting van de scholen, de maatregelen in verpleeghuizen en hoe het moet met de contactberoepen zijn daarbij hete hangijzers.Verder wordt verwacht dat er duidelijkheid komt over grote evenementen zoals festivals en betaaldvoetbalwedstrijden. Die zijn nu tot 1 juni verboden, maar burgemeesters dringen erop aan dat verbod te verlengen tot 1 september of 1 oktober.De Jonge benadrukte wel, net als Rutte vorige week, dat de verwachtingen niet te hooggespannen moeten zijn. ""We zullen morgen zien of het al tijd is om een eerste stapje te nemen. Maar dat zal dan heel behoedzaam moeten.""NOS op 3 legde eerder uit wat de rol is van het OMT in deze coronacrisis. Dat zie je in onderstaande video:",Özet,"Gisteren, 15:30"
72,https://nos.nl/artikel/2331095-kamer-stemt-in-met-verbod-op-gevaarlijke-telecomovernames.html,"
    Kamer stemt in met verbod op ""gevaarlijke"" telecomovernames
  ","De Tweede Kamer stemt in met een wet die de overheid de mogelijkheid geeft ongewenste overnames van telecombedrijven tegen te houden. De telecomsector wordt gezien als noodzakelijk voor het functioneren van de maatschappij.Bedrijven die van plan zijn een in Nederland gevestigd telecombedrijf over te nemen of een meerderheidsbelang te kopen hebben de verplichting dit te melden bij het ministerie van Economische Zaken.De minister gaat dan onderzoeken of door de overname de nationale veiligheid of openbare orde in gevaar komt. Is dat het geval dan wordt de overname verboden. Dat kan bijvoorbeeld als de overname bedoeld is om politieke invloed uit te oefenen, te dreigen met maatschappelijke ontwrichting of toegang te krijgen tot gevoelige informatie.In het debat met de Tweede Kamer zei staatssecretaris Keijzer dat deze wet weliswaar al jaren in voorbereiding is, maar nu extra nodig is. Keijzer: ""Door de coronacrisis kan de waarde van telecombedrijven dalen. Daardoor kunnen zij makkelijk doelwit worden van ongewenste overnames.""",Özet,"Gisteren, 13:02"
73,https://nos.nl/artikel/2331035-ministerie-vws-de-perfecte-corona-app-is-er-nog-niet.html,"
    Ministerie VWS: ""De perfecte corona-app is er nog niet""
  ","Het kabinet beslist dinsdag hoe het verder gaat met de corona-apps. Dat heeft het ministerie van Volksgezondheid bekendgemaakt in een verklaring. Er zijn dit weekend zeven apps publiekelijk getest door tientallen onafhankelijke experts tijdens een zogenoemde 'appathon'. De apps moeten de gebruiker waarschuwen als ze in de buurt zijn geweest van iemand die met het coronavirus besmet blijkt te zijn.""De perfecte app is er nog niet"", zegt een woordvoerder van het ministerie. Het doel was ook niet om een winnende app aan te wijzen, maar om zeven partijen de kans te geven hun voorstel te presenteren en te verbeteren, staat in de verklaring. De ontwikkelaars konden tijdens het weekend hun apps steeds weer verbeteren.""De app moet uiteindelijk aan hele strenge voorwaarden voldoen, bijvoorbeeld op het gebied van privacy en dataveiligheid"", legt de woordvoerder uit. ""Daar kunnen we geen concessies in doen.""Vandaag en morgen gaan de experts die aan de tests hebben meegewerkt het kabinet adviseren. Op basis daarvan komt dinsdag een besluit van het kabinet over het vervolg. Zo heeft de landsadvocaat de voorstellen getoetst op privacy, en heeft adviesorganisatie KPMG onderzoek gedaan naar de kwaliteit van de verschillende broncodes en de beveiliging.De experts die meekeken met de 'appathon' uitten eerder vandaag tegenover de NOS forse kritiek op de apps die voorbijkwamen.",Özet,"Zondag, 20:52"
74,https://nos.nl/artikel/2330890-jetten-op-online-congres-coronacrisis-gamechanger-voor-decennia.html,"
    Jetten op online congres: coronacrisis ""gamechanger"" voor decennia
  ","D66-fractievoorzitter Jetten denkt dat de coronacrisis kan dienen als een ""gamechanger"" voor de komende tientallen jaren. Hij zei dat op een 'online congres' van zijn partij. In Veldhoven was vanwege het virus maar een beperkt aantal D66'ers aanwezig; leden konden via een livestream meekijken en ze konden digitaal ook vragen stellen.Jetten zei dat de crisis niet alleen invloed heeft op de korte termijn. Hij wees onder meer op de grote gevolgen voor mensen die weinig zekerheid hebben, zoals flexwerkers. ""We waren er al over aan het nadenken hoe we het verschil tussen vast en flex minder groot konden maken, en hoe we cruciale beroepen beter kunnen belonen. Dat zullen we nu versneld moeten doen.""Hij wil ook dat Europa minder afhankelijk wordt van andere landen bij de productie van medicijnen, vaccins en beschermingsmiddelen. Jetten zei verder dat bedrijven de crisis moeten benutten om de vergroening te versnellen.De politici hadden gemengde gevoelens over het congres:Op het online congres waren geen speeches, maar er waren interviews, behalve met Jetten onder anderen ook met minister Kaag, staatssecretaris Van Veldhoven, Eerste Kamerlid Van der Voort (die ook hoofd is van de afdeling intensive care van het Universitair Medisch Centrum in Groningen) en vicepremier Koolmees. Die laatste zei dat het Rijk inmiddels het loon aanvult van anderhalf miljoen werknemers. Ze werken bij bedrijven die een beroep hebben gedaan op de speciale regeling van het kabinet.Vandaag werd ook bekend dat Koolmees voorzitter wordt van de commissie die het D66-verkiezingsprogramma voor de Kamerverkiezingen van volgend jaar voorbereidt. In die commissie zitten verder onder anderen ex-SER-voorzitter en oud-Eerste Kamerlid Rinnooy Kan en Tweede Kamerlid Sneller.Van tevoren hadden D66-leden via 'e-voting' over verschillende voorstellen gestemd, vooral organisatorische. De D66-leden kiezen na de zomer een lijsttrekker. Tot in augustus kunnen kandidaten zich aanmelden. Jetten en Kaag hebben allebei gezegd dat ze er serieus over nadenken.Jetten, Koolmees en Kaag zeiden na afloop alle drie dat het congres wel even wennen was, omdat dit minder persoonlijk is dan normaal. Maar ze vonden het toch goed dat D66 het op deze manier heeft gedaan.Deze vorm van politiek congresseren is nieuw voor Nederland. Andere partijen die vanwege de coronacrisis met dezelfde praktische problemen kampen, gaan mogelijk soortgelijke bijeenkomsten houden.",Özet,"Zaterdag, 14:43"
75,https://nos.nl/artikel/2330827-financien-bonus-klm-baas-nu-niet-verhogen-voorwaarden-aan-staatssteun.html,"
    Financiën: bonus KLM-baas nu niet verhogen, voorwaarden aan staatssteun
  ","Minister Hoekstra van Financiën is tegen het voorstel van KLM om de bonus van topman Pieter Elbers te verhogen tot 100 procent van zijn vaste salaris. ""Wij vinden het verhogen van bonussen op dit moment onverstandig. Dat zullen we KLM, ook volgende week op de aandeelhoudersvergadering, laten weten"", zegt het ministerie tegen de NOS. De Nederlandse staat is aandeelhouder van moederbedrijf Air France-KLM met een belang van 14 procent.Bovendien, zegt het ministerie, zullen bij eventuele overheidssteun voor KLM voorwaarden worden gesteld aan lonen en bonussen. KLM is met de Nederlandse en Franse overheid in gesprek over een steunpakket om het bedrijf door de coronacrisis te loodsen.Hoekstra en zijn Franse collega Le Maire zijn naar verluidt bereid om deels garant te staan voor miljardenleningen, zodat de vaste lasten kunnen worden betaald, ook nu vrijwel de gehele vloot aan de grond staat.Elbers verdient een vast salaris van 525.000 euro per jaar, waar hij nu tot 75 procent bonus over kan krijgen. Het voorstel tot verhoging naar maximaal 100 procent wordt op 23 april op een aandeelhoudersvergadering besproken. KLM stelt dat het gaat om een wijziging van het beloningsbeleid die vorig jaar al in gang is gezet, om het gelijk te trekken met het beleid van Air France-KLM.Het bedrijf wil niet reageren op de afwijzing van het voorstel door het ministerie van Financiën.Voor dit jaar zal er overigens geen bonus zijn, zegt KLM. De betaling van winstdeling en bonussen is uitgesteld tot nader order vanwege de coronacrisis. Ook salarissen van directieleden worden niet verhoogd en er wordt geen dividend uitgekeerd.Eerder vroeg het kabinet al opheldering aan KLM omdat flexkrachten en werknemers met een tijdelijk contract, ondanks een oproep van de overheid om dat niet te doen, worden ontslagen. Na een gesprek concludeerde minister Koolmees dat het verlies van ongeveer 2000 banen ""in de geest van de regels"" is.",Özet,"Vrijdag, 18:07"
76,https://nos.nl/artikel/2330816-politieopleiding-een-jaar-korter-in-strijd-tegen-tekort-aan-agenten.html,"
    Politieopleiding een jaar korter in strijd tegen tekort aan agenten
  ","De politiebonden, de korpsleiding en het ministerie van Justitie en Veiligheid hebben afspraken gemaakt over de aanpak van het tekort aan politiemensen. Door de vergrijzing gaan er de komende jaren 17.000 agenten en rechercheurs met pensioen.Belangrijkste onderdeel is dat de basisopleiding wordt verkort van drie naar twee jaar, zodat de instroom in het korps toeneemt. ""Uiteraard blijft de doelstelling dat aspiranten goed worden voorbereid op hun werk"", stelt het ministerie.Jaar één is bedoeld voor theorieonderwijs, jaar twee voor de praktijk, waarbij de agenten in opleiding ook al ingezet worden bij het reguliere politiewerk.Verder wordt het mogelijk om politievrijwilligers tijdelijk in dienst te nemen, zodat ze meer uren kunnen werken. Daarnaast kunnen politiemensen doorwerken na het bereiken van de AOW-leeftijd.""We nemen maatregelen om de instroom te versnellen en de inzetbaarheid van het korps te vergroten op die plekken waar dat het hardst nodig is"", zegt minister Grapperhaus.Daarnaast zijn er afspraken gemaakt over een vroegpensioenregeling. Politiemensen die tussen 2021 en 2026 65 jaar worden, kunnen compensatie krijgen als ze voor hun AOW-leeftijd willen stoppen met werken.Gedurende maximaal drie jaar kunnen ze aanspraak maken op in totaal 42.000 euro, uitbetaald per maand. Voorwaarde is wel dat ze minstens 35 jaar in dienst zijn geweest en volgens politiebond ACP ""tientallen jaren het meest zware en risicovolle politiewerk hebben gedaan"".Om de versnelde uitstroom van politiemensen tegen te gaan, komt er een bonus van 6000 euro bruto voor hen die wel tot hun AOW doorwerken.De bonden leggen de afspraken met een positief advies voor aan de leden. Die mogen het akkoord goedkeuren of afwijzen, maar er wordt nog nagedacht over hoe dat moet gebeuren. De gebruikelijke ledenbijeenkomsten kunnen door de coronamaatregelen niet doorgaan.",Özet,"Vrijdag, 16:40"
77,https://nos.nl/artikel/2330811-ouders-krijgen-deze-zomer-bijdrage-voor-gesloten-kinderopvang-terug.html,"
    Ouders krijgen deze zomer bijdrage voor gesloten kinderopvang terug
  ","Ouders die gebruikmaken van kinderopvang krijgen de eigen bijdrage terug die ze hebben doorbetaald in de periode van 16 maart tot 28 april. Het kabinet trekt hier 175 miljoen euro voor uit. Het bedrag wordt in juni, of uiterlijk juli, overgemaakt.Ook ouders met een cruciaal beroep, bijvoorbeeld in de zorg, krijgen hun geld terug. Zij kunnen hun kinderen tijdens de 'intelligente lockdown' nog wel naar de opvang brengen en zouden daarom in eerste instantie buiten de boot vallen, maar voor hen wordt geen uitzondering gemaakt.Het gaat in totaal om 570.000 huishoudens. Het kabinet vindt het belangrijk dat zij de eigen bijdrage zijn blijven betalen, omdat de kinderopvang in deze moeilijke periode overeind moet blijven.Toch krijgen niet alle ouders hun geld terug omdat ze door de coronacrisis geen kinderopvang hebben gekregen. Het gaat alleen om mensen die kinderopvangtoeslag krijgen. Voor de groep die de kosten voor de opvang helemaal zelf betaalt ""zijn vooralsnog geen oplossingen bedacht"", zegt de Belastingdienst tegen de NOS.Voorzitter Gjalt Jellesma van Boink, de belangenorganisatie voor ouders in de kinderopvang, noemt dat ""buitengewoon cynisch"". Het gaat naar zijn inschatting om enkele duizenden ouders, ""de groep die de overheid tot nu toe geen cent gekost heeft"". Boink vindt dat er helemaal geen uitzonderingen moeten zijn op de terugbetalingsregeling.Staatssecretaris Van Ark van Sociale Zaken legt uit hoe de terugbetaling is geregeld:De ouders hoeven de teruggave niet aan te vragen. De Belastingdienst/Toeslagen geeft de hoogte van het bedrag en de betaalgegevens door aan de Sociale Verzekeringsbank, die het bedrag uitkeert. Dat wordt berekend aan de hand van gegevens die op 6 april per huishouden bekend waren over om hoeveel kinderen het ging en om hoeveel uur opvang.Als besloten wordt om de reguliere kinderopvang na 28 april langer gesloten te houden, kan het langer duren voordat de teruggave wordt gedaan, schrijft staatssecretaris Van Ark van Sociale Zaken in een brief aan de Tweede Kamer.Jellesma zegt dat als het voor Sociale Zaken een probleem is om de gegevens te verzamelen van ouders die nu geen geld terugkrijgen, Boink bereid is om die te verzamelen en aan het ministerie over te dragen.",Özet,"Vrijdag, 15:57"
78,https://nos.nl/artikel/2330800-burgemeesters-willen-tot-zeker-1-september-een-verbod-op-evenementen.html,"
    Burgemeesters willen tot zeker 1 september een verbod op evenementen
  ","Alle evenementen van deze zomer moeten worden afgelast. Daar dringen verschillende burgemeesters van grote steden op aan bij het kabinet, zeggen bronnen tegen de NOS. Het gaat bijvoorbeeld om festivals en betaald voetbalwedstrijden.Het advies is aan de orde geweest in het overleg tussen de veiligheidsregio's en het kabinet. De burgemeesters vinden dat het kabinet een verbod zou moeten instellen tot 1 september of 1 oktober.Voor festivals is het belangrijk om duidelijkheid te hebben, bijvoorbeeld om artiesten te kunnen afzeggen en verzekeringen te kunnen aanspreken. Organisator Mojo Concerts vroeg eerder al om duidelijkheid aan het kabinet.De KNVB zou zich, als het aan de burgemeesters ligt, moeten richten op het nieuwe seizoen, bijvoorbeeld door plannen te maken voor coronaproof voetbal. Een voor de hand liggende optie daarbij is veel minder publiek toelaten in de stadions.Een ander idee is om clubs meerdere wedstrijden per week te laten spelen. Het afmaken van de competitie komt dan minder snel in het geding als de maatregelen weer strenger worden en er weer minder (of niet) kan worden gevoetbald.""Als de regering deze oproep overneemt en dat dinsdag bij het kabinetsbesluit bekendmaakt, schept dat duidelijkheid. Dan kunnen wij als KNVB verder aan de slag. Wij kunnen er nog niet op vooruitlopen,"" reageert een woordvoerder van de KNVB.Grote evenementen met veel publiek zijn vooralsnog tot 1 juni verboden. Premier Rutte zei gisteren dat hij hoopt dat het kabinet volgende week meer kan zeggen over een eventuele verlenging van die maatregel.Volgens politiek verslaggever Ron Fresen kan het kabinet eigenlijk niet om dit advies van de burgemeesters heen. ""De veiligheidsregio's en de burgemeesters spelen een cruciale rol in het overleg over deze crisis en bovendien zijn de gemeenten verantwoordelijk voor de evenementen. Als zij dit signaal nu zo duidelijk afgeven, ligt het voor de hand dat het kabinet volgt.""Minister Grapperhaus van Justitie zegt de oproep van de burgemeesters ""heel goed te begrijpen"". Het kabinet komt er volgende week op terug, zegt de minister en hij benadrukt dat ook goed gekeken zal worden naar hoe deze tijd ""draagbaar"" gemaakt kan worden voor jongeren. ""We trekken het ons aan dat er voor hen op het moment weinig te beleven is."" Het kabinet maakt volgende week ook bekend of en hoe andere maatregelen die gelden tot en met 28 april worden verlengd.",Özet,"Vrijdag, 14:45"
79,https://nos.nl/artikel/2330779-kabinet-bereidt-zich-voor-op-nieuwe-droogte-maar-tuintje-sproeien-kan-nog.html,"
    Kabinet bereidt zich voor op nieuwe droogte maar ""tuintje sproeien kan nog"" 
  ","Het kabinet houdt er rekening mee dat ook dit jaar problemen zullen ontstaan door droogte. Het ministerie van Landbouw, Natuur en Voedselkwaliteit bekijkt samen met het ministerie van Infrastructuur en Waterstaat welke maatregelen nodig zijn, zegt Landbouw-minister Schouten.In sommige delen van het land, vooral op hoge zandgronden, is al sprake van flinke droogte. Waterbedrijf Vitens riep mensen gisteren op zo zuinig mogelijk met water te zijn. Volgens het bedrijf is er een forse stijging in het drinkwatergebruik, omdat veel mensen thuiszitten.Schouten zegt dat we echt moeten beseffen dat water schaars kan zijn. ""We zijn in Nederland altijd gewend geweest om te rekenen met te veel water. We zien nu het omgekeerde, dat er steeds meer droogte komt. Onder meer boeren nemen al maatregelen, we moeten er mee rekenen dat dit geen uitzonderingen meer zijn.""Volgens Schouten zijn er gelukkig vorig jaar ook al maatregelen genomen, zoals het extra opslaan van water en het uitbreiden van de verzekeringen voor landbouw. Nu wordt opnieuw bekeken hoe je meer water kunt bufferen. Ook wordt bekeken hoe de waterverdeling moet verlopen als water heel schaars wordt.De droogte is vaak het eerst te merken op hoge zandgronden. In Drenthe, Groningen, Twente en op de Veluwe moest de brandweer al vaker uitrukken de laatste tijd vanwege bos- en heidebranden. Sinds vorige week geldt in heel Nederland een verhoogd risico op natuurbranden, blijkt uit de risicokaart van de brandweer. ""Het is echt niet zo dat het er in Nederland nu overal heel slecht voor staat, er is nog geen noodsituatie, maar we moeten overal op voorbereid zijn en niet wachten tot het te laat is"", aldus Schouten.""De auto wassen, het terras schoonspuiten of je tuintje sproeien kan nog, maar als heel droog wordt kan het zijn dat je tot maatregelen overgaat waarbij dat niet meer kan"", zegt Schouten. ""Als het zover is, dan hoort u dat van ons.""",Özet,"Vrijdag, 12:02"
80,https://nos.nl/artikel/2330751-gert-jan-segers-opnieuw-lijsttrekker-christenunie.html,"
    Gert-Jan Segers opnieuw lijsttrekker ChristenUnie
  ","Gert-Jan Segers is bij de komende Tweede Kamerverkiezingen opnieuw lijsttrekker voor de ChristenUnie. Hij is de enige kandidaat. Oorspronkelijk had het partijbestuur de kandidatuur van Segers nog door het partijcongres willen laten bekrachtigen, maar vanwege het coronavirus gaat dat congres niet door. Daarmee staat de benoeming van Segers vast.Segers zit sinds 2012 in de Kamer en sinds 2015 is hij ook fractievoorzitter en politiek leider. Bij de Kamerverkiezingen van 2017 was hij voor het eerst lijsttrekker. Volgens het partijbestuur slaagt Segers erin het verhaal van de ChristenUnie ""kristalhelder neer te zetten"" en geeft hij de kleine fractie, van vijf zetels, een ""ongekende impact"".Voorzitter Adema zegt dat het draagvlak voor Segers als lijsttrekker mede daardoor bijzonder groot is, zowel onder de leden als onder grote groepen kiezers; ""Hij is verbindend, ideeënrijk en inspirerend en hij is een bezield politiek leider die van hart tot hart spreekt.""Segers zelf zegt dat de coronacrisis ons eens te meer doet beseffen dat we in Nederland op een kantelpunt staan: ""De crisis is overal en we knokken er met elkaar voor om die crisis te boven te komen. We kunnen stapje voor stapje toewerken naar een samenleving met aandacht, met de ChristenUnie als de 'partij van de aandacht'.""Na de vorige verkiezingen was Segers eerste onderhandelaar van zijn partij in de kabinetsformatie. Moeizame onderhandelingen leidden toen tot de totstandkoming van het derde kabinet-Rutte, een vierpartijencoalitie waarvan ook de ChristenUnie deel uitmaakt. De volgende verkiezingen zijn gepland op 17 maart 2021.",Özet,"Vrijdag, 08:17"
81,https://nos.nl/artikel/2330690-rutte-tempert-verwachtingen-niet-zo-vrolijk-over-de-cijfers.html,"
    Rutte tempert verwachtingen: ""Niet zo vrolijk over de cijfers""
  ","Minister-president Rutte probeert in het wekelijkse Kamerdebat de verwachtingen te temperen over versoepeling van de coronamaatregelen. ""Ik ben niet optimistisch over wat er kan na 28 april"", zei hij.Volgende week besluit het kabinet welke maatregelen worden verlengd na die datum en welke eventueel kunnen worden versoepeld. Het kabinet doet dat op basis van adviezen van het Outbreak Management Team (OMT), waarin experts van verschillende instanties zitten.""Ik waarschuw voor de gedachte dat het nu zo goed gaat dat we vast wel volgende week gaan aankondigen dat veel dingen worden versoepeld. Ik ben zelf nog echt helemaal niet zo vrolijk over de cijfers.""Rutte legt uit waarom hij niet vrolijk is:De premier wijst erop dat de cijfers van de afgelopen dagen misschien een gunstige trend laten zien: minder IC-bedden bezet en een afname van het aantal nieuwe ziekenhuisopnames. Maar hij zegt ook dat er nog steeds veel mensen op de IC liggen en dat er nog steeds veel patiënten sterven. ""Dit verraderlijke virus verbaast ons steeds weer.""Volgende week hoopt het kabinet ook duidelijkheid te geven over grote evenementen met veel publiek. Die zijn nu tot 1 juni verboden. Rutte zegt dat hij nu niet voor zich ziet dat we daarna meteen weer met zijn allen op een kluitje dingen kunnen gaan doen.We kunnen echt nog niet gaan tennissen, zegt Rutte:Ook op de vraag die eerder in het debat uit de Kamer kwam over het gebruik van mondkapjes in openbare ruimte ging Rutte in. Hij vindt dat je ""niet te stellig"" moet zijn over het effect van mondkapjes. ""Maskertjes zijn geen alternatief voor de anderhalve meter"", zei hij in navolging van RIVM-directeur Jaap van Dissel, die hetzelfde stelde in een briefing vanochtend.Maar net als Van Dissel sluit Rutte niet uit dat mondkapjes kunnen helpen bij de exit-strategie, bijvoorbeeld als de uitoefening van contactberoepen weer wordt toegestaan. ""Een kapper moet wel een heel grote schaar hebben om anderhalve meter te overbruggen, en het is de vraag hoeveel er dan van je oren overblijft.""Rutte hoopt ook snel van het OMT te horen wat mogelijk is met het onderwijs. ""We hopen de resultaten van het RIVM-onderzoek naar de verspreiding door kinderen voor 1 mei te hebben. Op basis daarvan gaan we volgende week bekijken of we al een besluit kunnen nemen over de scholen na 28 april. Meer is daar nu niet over te zeggen.""Verhalen rond het coronavirus bundelen we op aparte pagina's. Klik hier voor achtergrond- en uitlegverhalen. Klik hier voor onze serie 'In de frontlinie', waarin zorgmedewerkers dagelijks hun verhaal vertellen. Verhalen uit het dagelijks leven zijn hier te vinden. Het belangrijkste sportnieuws is hier verzameld. Klik hier voor antwoorden op vragen rond corona. En hier voor de bijzondere verhalen uit het buitenland.",Özet,"Donderdag, 17:06"
82,https://nos.nl/artikel/2330681-tweede-kamer-denk-na-over-gebruik-van-mondkapjes-in-openbare-ruimte.html,"
    Tweede Kamer: denk na over gebruik van mondkapjes in openbare ruimte
  ","Het kabinet moet gaan nadenken over het gebruik van mondkapjes in de openbare ruimte. Dat stelde een aanzienlijk deel van de Tweede Kamer in het wekelijkse debat over de coronacrisis.In sommige landen om ons heen worden mondkapjes sinds gisteren aangeraden of overwogen, maar het kabinet zegt dat het niet nodig is. De voorraad die er is moet in de eerste plaats naar de zorg. VVD-fractievoorzitter Dijkhoff denkt dat in een volgende fase mondkapjes nuttig kunnen zijn voor meer mensen. ""Maar dan moet je ze wel hebben en ingekocht hebben.""CDA'er Heerma voegde zich bij Dijkhoff: ""Worden bij de exit-strategie ook vormen van mondbescherming ingezet?"" GroenLinks-leider Klaver denkt ook aan de exit-strategie en vroeg aan minister De Jonge van Volksgezondheid ""op welke wijze mondkapjes voor de bevolking daaraan kunnen bijdragen"".Baudet van Forum voor Democratie vroeg zich af waarom Nederland eigenlijk niet massaal aan de mondkapjes gaat. ""Wordt Nederlanders nou aangeraden ze niet te dragen omdat ze niet werken of omdat ze schaars zijn? Andere landen doen het wel. Graag het eerlijke verhaal"", adresseerde hij de aanwezige premier Rutte en minister De Jonge van Volksgezondheid.RIVM-directeur Jaap van Dissel, die het kabinet adviseert, herhaalde vanochtend in een briefing in de Kamer dat mondkapjes nu geen zinvolle toevoeging zijn. ""De toegevoegde waarde is buitengewoon gering en er is in de zorg nog steeds een tekort; mondkapjes nu zou schijnveiligheid zijn"", zei hij.Maar het RIVM pleitte jaren geleden juist nog voor het gebruik van stoffen mondbedekking om pandemieën tegen te gaan, zei PVV-leider Wilders. ""Ze vonden het gebruik ervan een uitstekend idee."" Pas nu er een tekort aan is, is het instituut van mening veranderd, voegde hij eraan toe.Nederland hunkert naar een exitstrategie, denkt Wilders:De Kamer ging ook in op de situatie in verpleeghuizen. Volgens Klaver is er een ""grove inschattingsfout"" gemaakt door het personeel van verpleeghuizen te laten doorwerken zonder beschermingsmiddelen. ""Hoe gaan we voorkomen dat verpleeghuizen een brandhaard blijven"", vroeg CDA'er Heerma zich af. ""Het is niet acceptabel dat in 900 verpleeghuizen besmettingen zijn"", zei Denk-leider Azarkan.Minister De Jonge van Volksgezondheid zei dat hij de zorgen deelt. Sommige verpleeghuizen hebben nog steeds niet genoeg beschermingsmiddelen. Het tekort zal ""zonder twijfel"" een van de oorzaken zijn geweest dat het virus in de verpleeghuizen om zich heen heeft gegrepen, erkende hij.",Özet,"Donderdag, 15:59"
83,https://nos.nl/artikel/2330678-cda-leden-brabant-krijgen-oproep-om-over-samenwerking-met-forum-te-praten.html,"
    CDA-leden Brabant krijgen oproep om over samenwerking met Forum te praten 
  ","Alle CDA-leden in Noord-Brabant krijgen morgen een uitnodiging in de bus om zich uit te spreken over de samenwerking met Forum voor Democratie. Omdat er door het coronavirus geen algemene ledenvergadering kan plaatsvinden krijgen de CDA'ers de optie via e-mail- of schriftelijk op de voorgenomen samenwerking te reageren.De leden krijgen acht dagen de tijd om zich aan te melden voor de procedure. Het bestuur wil zo eerst in kaart brengen wie zich allemaal willen uitspreken. De uitslag is niet bindend, uiteindelijk neemt de Brabantse CDA-fractie een besluit.De Brabantse partijvoorzitter Inge van Dijk erkent dat het een enorm karwei zal worden. ""Maar we moeten dit doen, dat is van groot belang. We hebben er dan ook best even over nagedacht hoe het het beste kan.""Een massale Teams- of Zoom-meeting wordt het niet. ""Omdat niet iedereen digitaal even handig is. Het leek ons het meest fair om leden dan wel schriftelijk per brief dan wel per e-mail de kans te geven te reageren. Dat is de meest zuivere methode.""In februari werd duidelijk dat het CDA in Noord-Brabant een college van Gedeputeerde Staten wil vormen met Forum voor Democratie, VVD en Lokaal Brabant. De partijen werden het eens over ""principes van samenwerking"".De afgelopen tijd is gewerkt aan een akkoord. De partijen zijn een heel eind, zij het dat door de coronacrisis een aantal aanpassingen moeten worden gedaan van de oorspronkelijke plannen. Formateur Arbouw: ""De gevolgen van corona zullen nog jaren doorwerken, vandaar dat nu gewerkt wordt aan een update, een actualisatie.""Binnen het CDA ligt de samenwerking met Forum gevoelig. Een groep kritische CDA'ers is fel tegen. Drie afdelingen in Brabant ook: Oisterwijk, Heusden en Altena. Volgens hen maken ""CDA-kernwaarden als gerechtigheid en solidariteit samenwerken met Forum onmogelijk"".In de principes uit februari staat onder meer dat de partijen ""de hand uitsteken naar iedereen"" en ""openstaan voor een respectvolle samenleving"". Maar die principes hebben de drie afdelingen die tegen de samenwerking zijn niet overtuigd. Voorzitter Van Dijk wijst erop dat ook een groot aantal afdelingen de samenwerking juist wel ziet zitten. ""Ze bellen me ook op en zeggen, alsjeblieft, schiet eens op.""
      Stel je voor dat 90 procent zich uitspreekt tegen samenwerking, dan heb je wel wat om over na te denken. Maar dat verwacht ik dus helemaal niet.
    Dat een meerderheid de samenwerking ziet zitten was voor het CDA überhaupt een voorwaarde om aan de onderhandelingen te beginnen. De partij deelde de afdelingen bij de start van het proces in in wat Van Dijk een ""rating"" met kleuren noemt op: rood voor een afdeling die het helemaal niet zag zitten, groen voor de voorstanders en oranje voor de twijfelaars. Er was op verschillende momenten in het proces ""steeds contact en steeds de indruk dat de voorstanders in de meerderheid waren"".Maar dat waren de afdelingen, en nu komt het dus aan op de leden. Wat als een groot deel van hen zich wel tegen de samenwerking uitspreekt?Van Dijk: ""Uiteindelijk blijft het toch aan de fractie, we geven met de ledenpeiling een advies. Maar stel je voor dat 90 procent zich uitspreekt tegen samenwerking: ja, dan heb je wel wat om over na te denken. Maar dat verwacht ik dus helemaal niet.""En in hoeverre zijn de uitspraken van Forumleider Baudet - deze week in een uitzending van Geen Stijl, dat CDA en VVD deel uitmaken van de 'cultuurmarxistische linkse elite' - van invloed op die verwachting?Van Dijk ziet dat het mensen stoort, dat had ze zelf ""in een tijd waarin onze landelijke bewindslieden zo hard werken ook"". ""Maar het is Baudet die het zegt, en niet De Bie, waar we hier mee werken. Den Haag is Den Haag en Brabant Brabant. Dat hebben we zo afgesproken.""Het wordt nog spannend of de inhoud van het akkoord al helemaal vaststaat als de CDA-leden zich uitspreken. Volgens Van Dijk is dat geen onoverkomelijk probleem. De uitgangsprincipes voor samenwerking zijn bekend en daar gaat het vooral om, zegt ze.Formateur Arbouw laat weten er nog steeds van uit te gaan dat het akkoord voor de zomer gepresenteerd kan worden. Bij de provincie studeren ze er nu op hoe dat kan als de coronacrisis nog niet voorbij is.De presentatie van het akkoord zelf zou wel in digitale vorm gegoten kunnen worden. Onduidelijk is vooral hoe het met de installatie van het nieuwe college zou moeten en hoe dat staatsrechtelijk zit. En woordvoerder van de provincie hoopt dat er na 21 april meer duidelijk wordt.""Ja, het is een heel proces dit"" zegt ook Van Dijk. ""Zoiets hebben we gewoon nog nooit gedaan."" Maar angst dat ze er op een dag wakker van zal liggen of spijt van zal hebben heeft ze niet.""We hebben die gedragsafspraken in februari niet voor niets gemaakt. Mocht het ooit fout gaan, dan kan die kaart getrokken worden. En dat geldt voor alle partijen. Het kan ook een CDA'er zijn. Ja, wij zijn ook maar mensen, wie weet doet een CDA'er wel wat geks.""Het is de eerste keer dat Forum voor Democratie - de grote winnaar van de verkiezingen voor de Provinciale Staten van een jaar geleden - gaat meebesturen in een meerderheidscollege.In Limburg doet Forum wel mee in een extra-parlementair college - een soort zakenkabinet - met zeven bestuurders van zes partijen. De gedeputeerden die in Noord-Brabant gaan besturen zijn, anders dan in Limburg, straks wel gebonden aan hun partijen.In alle andere provincies kwam het ondanks de winst van Forum voor Democratie niet tot samenwerking. In Noord-Brabant aanvankelijk ook niet, maar nadat het CDA in december uit onvrede over het stikstofbeleid uit het college stapte werd er gezocht naar nieuwe samenwerking. Die is nu dus gevonden.",Özet,"Donderdag, 15:11"
84,https://nos.nl/artikel/2330658-mogelijk-3-procent-van-nederlanders-heeft-coronavirus-gehad.html,"
    Mogelijk 3 procent van Nederlanders heeft coronavirus gehad
  ","Zo'n 3 procent van de Nederlandse bloeddonoren heeft antistoffen tegen het coronavirus ontwikkeld. RIVM-directeur Van Dissel zei in zijn wekelijkse briefing in de Tweede Kamer dat dat blijkt uit tests van bloedbank Sanquin.Als dat representatief is, zou dat kunnen betekenen dat enkele honderdduizenden mensen het coronavirus hebben gehad. Dat hoeft overigens niet te betekenen dat die allemaal immuun zijn. De RIVM-directeur herhaalde dat er meer onderzoek voor nodig is om dat vast te stellen.Van Dissel zei verder dat de maatregelen tegen verdere verspreiding van het virus over het algemeen werken, en dat er op allerlei vlakken ""afvlakkingen"" zijn maar dat ""we er in verpleeghuizen zeker nog niet zijn"". Het virus steekt de laatste dagen in minder nieuwe verpleeghuizen de kop op, maar het totaal aantal bewoners van verpleeghuizen waar het virus is vastgesteld, stijgt nog stevig.Het RIVM gaat nog steeds uit van zo'n 900 verpleeghuizen waar minimaal één besmetting is gemeld. ""Het lijkt erop dat de maatregelen om het bezoek te beperken effect heeft gehad."" Op sommige plekken is wel echt sprake van uitbraken. Volgens Van Dissel kan het virus bijvoorbeeld om zich heen grijpen doordat het bij dementerende ouderen moeilijk is om de hygiëne-voorschriften in acht te nemen.Voorzitter Nieuwenhuizen van de beroepsvereniging voor specialisten ouderengeneeskunde noemde de situatie in de verpleeghuizen zeer ernstig. In twee weken is het aantal overleden patiënten er vervijfvoudigd. ""De kwetsbaarste van de kwetsbaren zijn het kwetsbaarst"", zei ze. Volgens haar is er nog onvoldoende inzicht in het verdere verloop en kunnen de maatregelen nog niet worden versoepeld.Van Dissel zei verder dat we de piek gehad hebben wat het aantal intensivecare-opnames betreft, maar dat de belasting nog lang niet op het gewenste niveau is. ""Het aantal loopt wel terug, maar je moet nog een stuk verder omlaag."" Het liefst zou hij zien dat het aantal coronapatiënten op de IC's wordt teruggebracht tot zo'n 600. Het RIVM houdt er rekening mee dat dat medio volgende maand het geval zou kunnen zijn.Van Dissel zei dat door de coronamaatregelen het aantal contacten tussen mensen met zo'n 64 tot 75 procent is afgenomen. Hij herhaalde dat mondkapjes in het publiek nu geen zinvolle toevoeging zijn. Veel andere landen adviseren de bevolking buiten juist wel mondkapjes te dragen. ""De toegevoegde waarde is buitengewoon gering en er is in de zorg nog steeds een tekort; mondkapjes nu zou schijnveiligheid zijn"", zei hij.Volgens de RIVM-directeur is de situatie in andere landen soms anders, omdat daar bijvoorbeeld de anderhalve meter afstand in winkels moeilijker te handhaven is. Indien de maatregelen worden versoepeld, zal wel worden bekeken of het dragen van mondkapjes in bepaalde contactberoepen zinvol is, voegde hij eraan toe. Dat gaat dan om de zogenoemde 'exit-strategie'.GGD-directeur De Gouw zei dat het nieuwe verdelingssysteem van mondkapjes in de zorg wel goed effect heeft; er zijn er veel meer ter beschikking gekomen. Volgens hem zijn de drie verschillende soorten, die ieder een bepaald beschermingspercentage hebben voor bepaalde zorghandelingen, beter verdeeld over de zorgverleners.Er zijn nu veertig laboratoria waar kan worden getest en er zijn 17.500 tests per dag mogelijk. Alle zorgmedewerkers die langer dan 24 uur klachten hebben, kunnen worden getest. Volgens De Gouw is de capaciteit groter dan waarvan nu gebruik wordt gemaakt.Overigens moet het materiaal om dat aantal tests daadwerkelijk uit te voeren nog wel eerst nog beschikbaar komen. Gisteren bleek dat Nederland de levering van materialen heeft veiliggesteld om het komende half jaar 14.000 tests per dag te doen. Nu worden er nog maar gemiddeld zo'n 5000 tests per dag uitgevoerd.Op een vraag uit de Kamer of er bij het eventueel versoepelen van de maatregelen ook ""regionaal maatwerk"" mogelijk is, antwoordde Van Dissel dat dat zeker wordt overwogen. Achtergrond van de vraag was dat er in het noorden van het land relatief weinig besmettingen zijn en dat daar dan misschien sneller beperkingen kunnen worden opgeheven.De RIVM-directeur benadrukte dat er ook nadelen kunnen zijn als niet overal dezelfde maatregelen gelden. Hij verwees daarbij naar een eerdere situatie: België sloot de cafés eerder dan Nederland en dat had tot gevolg dat relatief veel Belgen naar Nederlandse cafés gingen. Iets soortgelijks zou kunnen gebeuren als er verschillen bestaan tussen de regio's in Nederland. ""Communicatie moet helder kunnen zijn"", zei Van Dissel.Hij zei verder dat bij de exit-strategie ook gekeken wordt wat we van het buitenland kunnen leren en welke groepen het eerst voor versoepeling in aanmerking komen. ""Noorwegen is al begonnen met het weer openen van kinderdagverblijven en lagere scholen. Dat geeft ons enige tijd om te zien wat daarvan het gevolg is, voordat wij het besluit moeten nemen.""",Özet,"Donderdag, 11:19"
85,https://nos.nl/artikel/2330636-kijk-live-mee-rivm-praat-kamer-bij-over-coronacrisis.html,"
    Kijk live mee: RIVM praat Kamer bij over coronacrisis
  ","RIVM-directeur Jaap van Dissel geeft zijn wekelijkse briefing aan Tweede Kamerleden. Ook Sjaak de Gouw (GGD) en Nienke Nieuwenhuizen (Verenso, specialisten ouderengeneeskunde) zijn daarbij aanwezig.De briefing is bij de NOS te volgen via de volgende kanalen:",Özet,"Donderdag, 08:55"
86,https://nos.nl/artikel/2330608-650-miljoen-voor-sierteelt-fritesaardappeltelers-en-deel-van-tuinbouw.html,"
    650 miljoen voor sierteelt, fritesaardappeltelers en deel van tuinbouw
  ","Siertelers, fritesaardappeltelers en de tuinbouwers die aan de horeca leveren krijgen steun om een faillissement te voorkomen. Er komt een omzetschaderegeling van 600 miljoen euro voor de bedrijven die een forse omzetdaling hebben door de coronauitbraak. En er is 50 miljoen beschikbaar voor telers van aardappelen voor friet, zo schrijft minister Schouten van Landbouw, Natuur en Voedselkwaliteit aan de Tweede Kamer.Er is extra geld voor deze ondernemers uitgetrokken, omdat ze niet geholpen konden worden door het noodpakket dat het kabinet in maart presenteerde. Bij het noodpakket gaat het vooral om bedrijven, werknemers en zzp'ers die geen of minder werk hebben.In de sierteelt gaat het werk voor een belangrijk deel door, omdat gewassen als bloemen en planten doorgroeien. Door het wegvallen van de export en een groot deel van de binnenlandse markt is de vraag alleen weggevallen. De bedrijven verkopen hun handel niet meer.Zeker de sierteelt heeft het zwaar, omdat in maart, april en mei en met feesten als Pasen en Moederdag veel bloemen verkocht worden. ""Met deze regeling stellen we veel bedrijven in staat de grootste klappen op te vangen"", zegt Schouten.Het idee is dat de eerste 30 procent van de omzetderving voor rekening is van de ondernemers, de resterende 70 procent van de schade zal ""voor een aanzienlijk deel"" worden gecompenseerd door de overheid.",Özet,"Woensdag, 22:19"
87,https://nos.nl/artikel/2330602-rutte-tempert-hoop-op-versoepeling-als-die-er-komt-dan-heel-beperkt.html,"
    Rutte tempert hoop op versoepeling, ""als die er komt, dan heel beperkt""
  ","Het kabinet waarschuwt dat de kans heel klein is dat de coronamaatregelen op korte termijn aanzienlijk versoepeld worden. Premier Rutte zei op zijn persconferentie na afloop van het wekelijkse crisisoverleg dat hij er wel op hoopt. ""Maar dan gaat het om een beperkte versoepeling. Het kan ook zijn dat we het hele pakket verlengen.""Volgende week bespreekt het kabinet of de coronamaatregelen versoepeld worden na 28 april. Nu zijn alle scholen, horeca en sportverenigingen dicht, moeten mensen zoveel mogelijk thuis blijven en moet iedereen 1,5 meter afstand tot elkaar houden. In sommige landen kunnen kinderen onder strikte voorwaarden weer naar school, zoals in Denemarken. ""Ik kan echt niet voorspellen hoe het gaat lopen. Het gaat stap voor stap. Dat is het nieuwe normaal"", aldus Rutte.Een versoepeling gaat stap voor stap, zegt de premier hier:De premier snapt de ""vurige"" hoop van Nederlanders, maar waarschuwt voor te snelle versoepeling van de regels. ""Het risico is veel te groot dat we het virus nieuwe zuurstof geven."" Hij sluit ook niet uit dat maatregelen weer verscherpt worden ""als het virus weer om zich heen grijpt"".De anderhalvemetersamenleving is voorlopig niet voorbij, is de boodschap van het kabinet. Er moet dus veel ruimte zijn voor mensen op straat, in het openbaar vervoer, op school en in de bedrijfskantine. Mensen moeten niet het risico lopen tegen elkaar op te botsen, zegt Rutte. ""Dat leidt tot duivelse dilemma's en daar moeten we de komende weken zorgvuldig over doordenken."" Zijn boodschap blijft: ""Houd vol"". ""De normale samenleving komt niet snel terug.""Het kabinet wil dat alle sectoren in Nederland zo snel mogelijk een plan opstellen voor de anderhalvemetereconomie. Deze plannen moeten ingediend worden bij het ministerie van Economische Zaken en daar wordt gekeken of het protocol aan allerlei eisen voldoet. ""In een goed plan komen dingen die te maken hebben met afstand houden, hygiëne, beschermingsmaatregelen en gedragsbeïnvloeding van klanten en leveranciers"", aldus minister Wiebes. Het protocol moet goedgekeurd worden door een beoordelingscommissie.",Özet,"Woensdag, 21:23"
88,https://nos.nl/artikel/2330597-steunpakket-van-300-miljoen-euro-voor-de-culturele-sector.html,"
    Steunpakket van 300 miljoen euro voor de culturele sector
  ","Het kabinet trekt 300 miljoen euro uit om de culturele sector te helpen. Het geld is bedoeld om culturele instellingen door de zware eerste maanden van de coronacrisis te helpen. Ook kunnen ze dat geld gebruiken om zich voor te bereiden op het nieuwe seizoen.Minister Van Engelshoven is blij met het steunpakket. ""Cultuur doet ertoe. Juist in deze tijd van crisis blijkt hoe belangrijk kunst is: om troost, afleiding en hoop te bieden"", zegt de cultuurminister.Het geld is niet voor alle culturele organisaties, maar voor culturele instellingen ""die van vitaal belang zijn"". Het gaat om subsidies voor de culturele ""basisinfrastructuur"" en voor instellingen en festivals die meerjarig worden ondersteund door de zes rijkscultuurfondsen, zegt het ministerie van Onderwijs, Cultuur en Wetenschap. Te denken valt aan instellingen zoals het Openluchtmuseum, het Rijksmuseum, Theatergroep Maastricht en het Oerolfestival.Ook gaat er geld naar het Nationaal Restauratiefonds, zodat instellingen daar gemakkelijker geld kunnen lenen. Verder kunnen provinciale musea, poppodia en filmtheaters in aanmerking komen voor steun.De culturele sector vreest tot 1 juni bijna een miljard euro omzetverlies, omdat musea, theaters en concert- en muziekzalen dicht moesten vanwege de coronacrisis.De steun staat los van het algemene steunpakket van het kabinet waarmee instellingen werktijdverkorting kunnen aanvragen voor werknemers en zzp'ers een uitkering kunnen aanvragen.",Özet,"Woensdag, 19:47"
89,https://nos.nl/artikel/2330583-bekijk-hier-de-persconferentie-over-de-stand-van-zaken-van-de-coronacrisis.html,"
    Bekijk hier de persconferentie over de stand van zaken van de coronacrisis
  ","Vanavond is er een nieuwe persconferentie over de maatregelen in de coronacrisis. Premier Rutte en minister De Jonge van Volksgezondheid zullen spreken.De persconferentie is bij de NOS te volgen via de volgende kanalen:- Op tv via NPO 1 en NPO Nieuws (Ziggo kanaal 501, KPN kanaal 43, T-Mobile kanaal 260)- Via een livestream op de NOS-site en app- Via NPO livestream op NPO start- Op NPO Nieuws- Via de Facebookpagina van de NOS- Via onderstaande stream op het NOS-YouTube-kanaal",Özet,"Woensdag, 18:02"
90,https://nos.nl/artikel/2330581-kabinet-eist-coronaplan-van-alle-sectoren-anders-niet-open.html,"
    Kabinet eist coronaplan van alle sectoren, ""anders niet open"" 
  ","Alle sectoren in Nederland moeten een plan opstellen voor de anderhalvemetereconomie. Zo'n protocol is een voorwaarde om op termijn weer in bedrijf te kunnen. Dit zei minister Wiebes voor het begin van het ministeriële crisisberaad in Den Haag over de bestrijding van het coronavirus.""Als je niet zo'n protocol hebt klaarliggen, kan ik me bijzonder moeilijk voorstellen dat je open kunt"", aldus de minister van Economische Zaken. Het gaat om alle sectoren, zoals bijvoorbeeld winkels, horeca, kappers, bioscopen, concertzalen, popcentra en bioscopen.Protocollen moeten aan een aantal eisen voldoen. ""In een goed plan komen dingen die te maken hebben met afstand houden, hygiëne, beschermingsmaatregelen en gedragsbeïnvloeding van klanten en leveranciers"", aldus Wiebes. Het protocol moet goedgekeurd worden door een beoordelingscommissie.Verder moeten er voldoende toezicht zijn en moet er duidelijkheid zijn over de handhaving. ""Het gaat ook mis als dat er onvoldoende is.""Een aantal sectoren, zoals de bioscopen, hebben al zo'n plan ingediend bij het ministerie. Dat wil nog niet zeggen dat zij al redelijk snel hun deuren weer kunnen openen.De beheersing van de verspreiding van het virus staat voorop, aldus Wiebes. Als er instellingen opengaan, komen weer meer mensen in het openbaar vervoer en de openbare ruimte. ""Ook dat moet je meewegen. Dus stap voor stap.""Het wordt steeds duidelijker hoe het kabinet de coronamaatregelen op termijn beetje bij beetje wil afschalen, zegt NOS-verslaggever Ron Fresen. Rutte deed vorige week al een oproep aan de scholen om met plannen te komen. ""En die plannen gaan echt verder dan: hou 1,5 meter afstand en was je handen"", zegt Fresen. ""Maar het zal dus altijd stap voor stap zijn.""",Özet,"Woensdag, 18:00"
91,https://nos.nl/artikel/2330563-voorstel-voor-minimum-winstbelasting-multinationals.html,"
    Voorstel voor minimum winstbelasting multinationals
  ","Er moet een ondergrens komen voor de belasting die internationale bedrijven betalen over hun winst in Nederland. Dat is een van de aanbevelingen van een adviescommissie aan het kabinet.Het kan nu nog gebeuren dat bedrijven die in Nederland winst maken hier geen belasting betalen, bijvoorbeeld door verliezen te verrekenen of door middel van aftrekposten. De commissie onder leiding van topambtenaar Ter Haar stelt voor dat de verliesverrekening wordt beperkt tot maximaal de helft van de behaalde winst.De commissie werd vorig jaar ingesteld door toenmalig staatssecretaris Snel. Dat gebeurde op aandrang van de Tweede Kamer. Onder meer in de 'Panama Papers' waren allerlei afspraken naar voren gekomen over belastingconstructies waar Nederland bij betrokken was. De Kamer wilde dat er plannen zouden komen om de belastingheffing over winsten van multinationals eerlijker te maken, terwijl Nederland tegelijkertijd wel aantrekkelijk zou blijven voor de vestiging van hoofdkantoren van multinationals.De commissie doet nu diverse voorstellen om daaraan te voldoen. Ter Haar wil onder meer dat de aftrekposten voor deze bedrijven worden beperkt. Verder moeten er meer internationale afspraken komen: ""Alleen zo kan belastingontwijking door bedrijven en belastingconcurrentie tussen landen worden beperkt."" Nederland zou bij die internationale samenwerking voorop moeten lopen.Als de aanbevelingen worden opgevolgd, verwacht de commissie een extra belastingopbrengst voor Nederland van zo'n 600 miljoen euro. Ter Haar zegt dat aan die raming wel onzekerheden zitten. Zo geven de beschikbare gegevens geen volledig beeld van de belastingafdracht door multinationals en zijn veel cijfers vertrouwelijk.De commissie wijst er verder op dat de voorstellen gebaseerd zijn op de economische situatie voor de coronacrisis. ""Maar in economisch zware tijden is het juist belangrijk dat er niet een bepaalde groep bedrijven meer mogelijkheden heeft om hun belastingdruk te verlagen dan andere. Dat maakt onze analyse extra relevant"", zegt Ter Haar.Staatssecretaris Vijlbrief wil in de zomer met een reactie op de aanbevelingen komen.",Özet,"Woensdag, 15:14"
92,https://nos.nl/artikel/2331147-prijs-voor-een-vat-amerikaanse-olie-negatief-ongelooflijk-en-ongekend.html,"
    Prijs voor een vat Amerikaanse olie negatief: ""Ongelooflijk en ongekend""
  ","De prijs voor een vat ruwe Amerikaanse WTI-olie is negatief geworden. De hele dag daalden de prijzen al, maar nu staan ze zelfs onder het nulpunt. ""Dit is ongelooflijk en ongekend"", zegt Lucia van Geuns, energiedeskundige van The Hague Centre for Strategic Studies.De daling heeft alles te maken met de termijncontracten voor mei, die morgen aflopen. Dat zijn contracten voor olie die in mei geleverd wordt. ""Daar zit op dit moment niemand op te wachten"", zegt Van Geuns. ""Raffinaderijen willen die olie niet meer kopen, en de opslagen in Amerika zijn overvol."" De vraag naar olie is vanwege de coronacrisis dramatisch gedaald.Een negatieve prijs betekent concreet dat de afnemer van olie geld toe krijgt. ""Er is maar één manier om dat tegen te gaan, en dat is dat de olie niet meer opgepompt wordt"", zegt Van Geuns. ""Olie is een fysiek goedje, dat moet je ergens kwijt. Maar daar is geen plek meer voor.""Er wordt verwacht dat deze sterke daling tijdelijk is, omdat de prijs voor een vat Amerikaanse olie die in juni geleverd wordt nog een stuk hoger staat. Die prijs bedraagt nu zo'n 20 dollar.Voor de Nederlandse pompstations heeft de negatieve prijs van Amerikaanse olie niet direct gevolgen. ""De benzineprijs hier is vooral gerelateerd aan de prijs voor een vat Brent-olie"", zegt Van Geuns. Die daalt ook al een tijd vanwege de uitvallende vraag, maar staat vooralsnog op 26 dollar per vat.""De negatieve Amerikaanse olieprijs geeft wel onrust op de internationale markten, waar Brent ook weer last van heeft"", zegt Van Geuns. ""Dus de kans dat de prijs voor een vat Brent hierdoor verder daalt is aanwezig.""",Özet,"Gisteren, 21:03"
93,https://nos.nl/artikel/2331145-van-vliegtuig-naar-heftruck-duizenden-mensen-omgeschoold-vanwege-corona.html,"
    Van vliegtuig naar heftruck, duizenden mensen omgeschoold vanwege corona
  ","Werknemers op Schiphol, de horeca of winkelpersoneel: door de coronacrisis zitten veel mensen thuis, maar in bepaalde sectoren zijn juist te weinig mensen aan het werk. Bijvoorbeeld in de distributiecentra van onze pakketjes of boodschappen. Daarom komen er steeds meer initiatieven om mensen om te scholen naar beroepen waar op dit moment veel naar vraag is.Een van die initiatieven komt van de werknemers en werkgevers in de uitzendbranche. ""Sinds de uitbraak van corona, en nadat duizenden uitzendkrachten hun baan verloren hebben, hebben we gezegd we moeten iets doen"", zegt Adriana Stel van Stichting Doorzaam, dat zich normaal gesproken inzet voor de duurzame inzetbaarheid van uitzendkrachten.Sommige mensen maken echt een behoorlijke overstap, vertelt ze:De stichting heeft 4000 'van werk naar werk-vouchers' in het leven geroepen, waarmee uitzendkrachten zich kunnen laten omscholen om ander werk te doen. Er zijn vergelijkbare initiatieven. Zo is land- en tuinbouworganisatie LTO een paar weken geleden begonnen met het project Help ons oogsten, waar mensen gelinkt worden aan tuinbouwbedrijven die mensen zoeken voor de oogst. Werkgevers- en werknemersorganisaties hebben in samenwerking met de overheid ook een platform opgericht om werkzoekenden aan sectoren te linken waar veel werk is, met de naam Nederland werkt door.Een van de uitzendkrachten die nu wordt omgeschoold is Landry. Hij werkte bij KLM Cargo, bij de vrachtafhandeling op Schiphol. Daar kwam door de coronacrisis plotseling een eind aan. Hij was niet de enige uitzendkracht die zonder werk kwam te zitten.Volgens het Centraal Bureau voor de Statistiek werkten er vorig jaar 36.000 uitzendkrachten in beroepen die nu door het coronavirus niet of nauwelijks zijn uit te voeren. Uitzendkrachten zijn ook sterk vertegenwoordigd in de WW-cijfers van het UWV. Zo'n 9500 uitzendkrachten kregen in maart een nieuwe werkeloosheidsuitkering. Dat zijn er 143 procent meer dan in februari, voordat de crisis uitbrak.Landry wordt nu omgeschoold tot heftruckchauffeur, om in een distributiecentrum te gaan werken. ""Ik moet toch de rekeningen en de huur betalen. Gelukkig is dit niet zo moeilijk. Als je goed kunt autorijden, lukt dit ook.""De Sociaal Economische Raad juicht dit soort initiatieven toe. ""We waren al druk met scholing omdat technologische ontwikkelingen, energietransitie en digitalisering de arbeidsmarkt veranderde"", zegt voorzitter Mariëtte Hamer. ""Nu gaat het extra snel. Zo zullen er door de klimaatmaatregelen die we moeten uitvoeren veel mensen nodig zijn. Dat biedt kansen om mensen die nu door de crisis hun baan verliezen om te scholen en te herplaatsen.""Volgens Ton Wilthagen, hoogleraar arbeidsmarkt van de Universiteit van Tilburg, gaat dat omscholen nog niet snel genoeg. ""We hebben hier al twintig jaar discussie over in Nederland"", vertelt Wilthagen. ""Vanwege de invloed van robotisering en internationalisering op onze arbeidsmarkt. Corona zwengelt die discussie aan, maar er is nog steeds heel weinig voor geregeld"".Dat zit hem voornamelijk in de vraag wie die omscholing betaalt. ""Er zijn wel scholingsbudgetten, maar die zijn gelinkt aan sectoren. Werkgevers kunnen daar een beroep op doen, individuen niet. Dus als je van de ene sector naar de andere sector wil is er geen potje voor je"". In Zweden is dat anders geregeld, vertelt Wilthagen. ""Daar spaart elke sector gezamenlijk voor een transitiefonds. Als je bij de ene sector geen toekomst hebt, krijg je vanuit dat transitiefonds geld en ondersteuning om naar een andere sector te gaan.""
      Ik hoop dat het snel voorbij gaat, dat premier Rutte snel weer meer vracht toestaat. Dan kan ik terug naar mijn eigen werk op Schiphol. 
    De omscholing van Landry wordt betaald via een fonds waar bedrijven in de uitzendbranche geld aan afdragen. Voor de crisis gebeurde dat ook, dat is zo geregeld in de CAO, vertelt directeur Stel van Stichting Doorzaam. Dat systeem maakte het mogelijk om dat geld nu in te zetten voor deze omscholing.Voor Landry is de heftruck slechts een tijdelijk uitstapje. ""Bij KLM Cargo heb ik in die lange tijd vrienden gemaakt. Buiten het werk om gingen we ook samen wat eten, we hebben ook WhatsApp met zijn allen. Het was gezellig. Lekker lachen in de nachtdienst, daar kijk ik wel weer naar uit. Dus ik hoop dat het snel voorbij gaat, dat premier Rutte snel weer meer vracht toestaat. Dan kan ik terug naar mijn eigen werk op Schiphol.""",Özet,"Gisteren, 20:51"
94,https://nos.nl/artikel/2331064-omzetdaling-en-minder-winst-philips-door-coronacrisis-wel-meer-orders.html,"
    Omzetdaling en minder winst Philips door coronacrisis, wel meer orders
  ","Medisch-technologiebedrijf Philips heeft behoorlijk wat last van de coronacrisis. In het eerste kwartaal is de brutowinst met driekwart gedaald, van 171 miljoen naar 42 miljoen euro. De omzet kwam uit op 4,2 miljard euro, dat is een lichte daling.Onder meer in China, een belangrijke afzetmarkt voor Philips, viel de omzet terug. Vanuit de Chinese stad Wuhan heeft het virus zich in enkele maanden razendsnel over de wereld verspreid.Tegenover de omzetdaling staat een groei van de orderportefeuille met 23 procent. Er is veel meer vraag naar medische ziekenhuisapparatuur, zoals diagnose-apparatuur, monitoren en ademhalingsapparatuur.Philips gaat de productie van beademingsapparaten voor ziekenhuizen opvoeren en wil tegen de zomer er vier keer zoveel maken. Op die manier kan Philips dit jaar nog de door de Verenigde Staten gevraagde 43.000 sapparaten leveren en tegelijkertijd de rest van de wereld bedienen. Ook is een nieuw nood-beademingsapparaat in productie genomen; in april worden er daarvan 15.000 per week gemaakt. In de extra productiecapaciteit investeert Philips 100 miljoen euro.De vraag naar consumentenproducten, zoals huishoudelijke apparaten, elektrische tandenborstels en scheerapparaten nam juist af.",Özet,"Gisteren, 08:14"
95,https://nos.nl/artikel/2331049-minder-zoektochten-naar-woningen-maar-grote-corona-effecten-blijven-uit.html,"
    Minder zoektochten naar woningen, maar grote corona-effecten blijven uit
  ","Corona heeft nog geen grote effecten op de woningmarkt. Dat zegt het Kadaster, het openbaar register van al het vastgoed. Het aantal woningzoekenden dat informatie opvraagt over een woning liep na de bekendmaking van de coronamaatregelen op 12 maart in eerste instantie sterk terug, maar het aantal verkopen blijft nog redelijk gelijk.Economen van ABN Amro zeiden eerder dat dit jaar waarschijnlijk minder huizen worden verkocht vanwege de coronamaatregelen. Volgend jaar zouden de huizenprijzen na jaren van stijging weer gaan dalen.Het Kadaster onderscheidt drie fases in de overdracht van woningen: de oriënterende, de koop- en de verhuisfase. Vooral in de eerste fase, waarin woningzoekenden kijken naar meerdere potentiële droomhuizen, zag het Kadaster na 12 maart ruim een halvering van het aantal 'bevragingen'. ""Potentiële kopers vragen daarbij voor 2,95 euro informatie op over de woning waar ze interesse in hebben, zoals over de laatste verkoopprijs of de grootte van de woning"", vertelt Paul de Vries, woningmarktexpert bij het Kadaster. Hij noemt de bevragingen een betrouwbare indicator voor de interesse in koopwoningen.In regio's waar het aantal coronabesmettingen vooropliep, zoals Noord-Brabant, de Noordelijke Veluwe en Kampen, zag je eerder de vraag naar informatie over potentiële woningen afnemen dan in regio's met minder besmettingen. ""Het aantal bevragingen veert inmiddels weer op"", zegt De Vries. ""Maar het is nog niet op het niveau van voor 12 maart.""In de latere fases van het koopproces, de koop- en de verhuisfase, zijn minder effecten van corona te zien. Bij het kopen van een woning wordt een koopovereenkomst opgesteld, vaak door een makelaar. Die vraagt daarvoor informatie op bij het Kadaster. Het aantal aanvragen door makelaars daalde licht nadat het advies werd gegeven om thuis te werken. ""Het is nog te vroeg om daar écht iets over te kunnen zeggen, maar het is wel opvallend dat het aantal bevragingen door makelaars vier weken achter elkaar daalt"", vertelt De Vries.Na de verkoop duurt het gemiddeld twee tot drie maanden voordat er echt verhuisd wordt en de transportakte wordt ingeschreven bij het Kadaster. Er is een terugloop te zien in het aantal inschrijvingen, maar het Kadaster vermoedt dat dit niet met het coronavirus te maken heeft. In dezelfde periode vorig jaar was het aantal transacties ook laag, wat zou kunnen wijzen op een seizoenseffect.Het Kadaster kijkt naast gegevens over woningoverdracht ook naar de hypotheekverstrekkingen en de activiteiten van het notariaat. Daaruit blijkt dat veel notarissen op dit moment nog geen effecten zien, doordat veel overdrachten al weken vooruit gepland zijn. Op de hypotheekmarkt ziet het Kadaster dat meer mensen hun hypotheek oversluiten. De Vries: ""Veel mensen willen dat waarschijnlijk nu nog snel doen, omdat ze bang zijn dat de rente de komende tijd gaat stijgen.""",Özet,"Gisteren, 06:00"
96,https://nos.nl/artikel/2330892-klm-trekt-bonusplan-voor-topman-elbers-in.html,"
    KLM trekt bonusplan voor topman Elbers in
  ","Luchtvaartmaatschappij KLM schrapt het plan om topman Pieter Elbers een hogere bonus te kunnen uitbetalen. De huidige salarisregels blijven gewoon staan, na druk van Kamerleden en minister van Financiën Hoekstra. Het plan is ingetrokken op verzoek van Elbers zelf en de raad van commissarissen van KLM.""De onrust over deze aanpassing van het lange termijn beloningsbeleid is heel ongelukkig"", schrijft Elbers in een verklaring. ""Alle focus van mij, en mijn KLM collega's is op de continuïteit van de onderneming en het behoud van KLM voor Nederland. Daar moet het over gaan en niet over beloningen. Ik betreur de ontstane onrust zeer.""De voorzitter van de raad van commissarissen, Cees 't Hart, geeft aan dat het een fout was om het voorstel op de agenda te zetten. ""Het voorstel heeft helaas een verkeerd beeld gegeven en ook tot onrust geleid. Daarmee was het beter geweest dit onderwerp niet te agenderen en is het nu dan ook van tafel.""
      Het is verstandig dat ze tot de conclusie zijn gekomen dat het nu niet passend is. 
    KLM had aandeelhouders aanvankelijk volgende week over het plan willen laten stemmen. Het was de bedoeling om het salaris van Pieter Elbers meer in lijn te brengen met dat van Air France-KLM-topman Ben Smith. Hij krijgt maximaal 3,2 miljoen euro per jaar, tegenover ruim 1 miljoen euro die Elbers krijgt bij goed presteren.KLM wilde de afspraken met Elbers voor langetermijnbonussen verruimen maar kreeg daar kritiek op. De luchtvaartmaatschappij zit in zwaar weer en moet zien te overleven in de huidige coronacrisis. Veel vluchten worden geschrapt en dagelijks verliest het bedrijven miljoenen. Samen met de Franse en Nederlandse overheid wordt er gewerkt aan een reddingsplan voor de luchtvaartmaatschappij.Minister van Financiën Wopke Hoekstra vindt het goed dat de bonus van tafel is. ""Het past niet in de tijd waar we nu zitten. Het is bovendien een bedrijf dat een fors beroep doet op de overheid. Het is verstandig dat ze tot de conclusie zijn gekomen dat het nu niet passend is. Dat betekent dat we nu weer verder kunnen.""KLM vindt al langer dat zijn topman laag betaald krijgt voor een bedrijf met meer dan 30.000 man in dienst. Voor Pieter Elbers en zijn voorganger Camiel Eurlings was Peter Hartman de hoogste baas van het luchtvaartbedrijf. Hij ontving sommige jaren meer dan 1,2 miljoen euro. Een bedrag dat Elbers nu niet haalt.Daarbij zegt KLM dat Elbers vergeleken met andere bestuursvoorzitters van Nederlandse bedrijven een van de laagste inkomens heeft. In 2018 kregen bestuursvoorzitters van grote bedrijven met een beursnotering in Nederland gemiddeld 2,8 miljoen euro aan salaris uitbetaald.Ondanks die argumenten gaat het plan nu van tafel. De Ondernemingsraad van KLM steunt die beslissing.",Özet,"Zaterdag, 15:07"
97,https://nos.nl/artikel/2330857-schiphol-topman-op-z-n-vroegst-in-2023-terug-op-het-oude-niveau.html,"
    Schiphol-topman: op z""n vroegst in 2023 terug op het oude niveau
  ","Bestuursvoorzitter Dick Benschop van Schiphol denkt dat op z'n vroegst in 2023 het aantal vluchten terug is op het oude niveau. Hij wil het aantal vluchten niet in een keer op laten lopen tot het huidige maximum van 500.000 vliegbewegingen per jaar. ""Ik wil gecontroleerd herstel"", zegt hij in gesprek met Trouw. ""Dus niet direct weer het plafond willen bereiken, maar in gecontroleerde stappen.""De Schiphol-topman hoopt door dit 'gecontroleerde herstel' nieuw leven te blazen in de discussie over de groei van Schiphol. ""Dat debat zat helemaal vast"", zegt hij. ""Door de coronacrisis is er de facto een pas op de plaats tot 2023, waar de omgeving vanwege de overlast al zo lang om vraagt.""Hoe het precieze herstel van Schiphol eruit komt te zien, weet Benschop nog niet. Ook is nog onbekend waar de prioriteiten van de luchthaven liggen na de coronacrisis. Benschop zegt te willen onderzoeken hoe de luchthaven kan verduurzamen en ""een betere balans creëren met de omgeving, die overlast ervaart"". Het herstel moet volgens hem in ieder geval niet zo snel gaan als na de financiële crisis. In 2011 reisden nog bijna 50 miljoen mensen via Schiphol, vorig jaar waren dat er bijna 72 miljoen.Schiphol bereidt zich ook voor op de anderhalvemetereconomie. Er staan afschermingen en er zijn strepen op de grond. ""Maar het is de vraag hoe het gaat in een situatie dat er weer meer gevlogen wordt.""Als de luchthaven verder opengaat, is een mogelijke vereiste het screenen van alle passagiers met een 'fit-to-fly-vragenlijst'. ""We zijn daarover in gesprek met de overheid, de marechaussee, de GGD en de luchtvaartmaatschappijen"", zegt Benschop.Als Nederland of andere landen willen dat de temperatuur van passagiers gemeten wordt, gaat Schiphol dat doen. ""Dat gebeurt nu al als je naar Korea of Singapore wil vliegen. We denken erover na hoe we dat regelen als Nederland of andere landen dat willen.""",Özet,"Zaterdag, 07:44"
98,https://nos.nl/artikel/2330837-imf-deglobalisering-en-spaarzin-bedreigen-de-nederlandse-economie.html,"
    IMF: deglobalisering en spaarzin bedreigen de Nederlandse economie
  ","Door de coronacrisis kunnen landen hun productie terug naar eigen land halen, maar dat kan met name voor Nederland nadelig uitpakken. Daarvoor waarschuwt econoom Alfredo Cuevas, die voor het Internationaal Monetair Fonds de Nederlandse economie in de gaten houdt.Deze week kwam het IMF met een raming: de wereldwijde economie zal dit jaar met naar schatting 3 procent krimpen. Nederland kwam slecht uit de bus met een verwachte krimp van 7,5 procent, veel slechter dan tijdens de afgelopen crisis.Cuevas benadrukt dat het heel grove schattingen zijn, door de grote onzekerheden waarmee de coronacrisis gepaard gaat, maar dat er wel een paar specifieke risico's zijn die de groei van de Nederlandse economie in de weg zitten.Een daarvan is onze grote afhankelijkheid van de handel met het buitenland. Ongeveer 60 procent van onze bedrijvigheid komt voort uit export naar de rest van de wereld. ""Nederland is een van de meest internationaal verbonden economieën in de wereld"", zegt Cuevas. Doordat de handel nu voor een groot deel plat ligt, voelen wij de crisis sterk.Los van de klappen die we daardoor nu al krijgen, ligt er een toekomstig gevaar op de loer. De huidige crisis zou andere landen op het idee kunnen brengen om hun productie, die nu vaak over de hele wereld verspreid is, terug naar huis te halen. De econoom waarschuwt: ""Een belangrijke bron van onzekerheid voor Nederland is de vraag of landen een stap terug zullen zetten in de globalisering."" Dat zou handelland Nederland in het bijzonder raken.Het IMF is niet de enige organisatie die er op wijst dat productie die eerder werd uitbesteed aan het buitenland, mogelijk weer naar eigen land worden gehaald. Hoofdeconoom Laurence Boone van de Organisatie voor Economische Samenwerking en Ontwikkeling (OESO) deed dat vorige maand al. Bij de presentatie van nieuwe economische vooruitzichten zei hij, bijna terloops: ""In deze wereldwijd verbonden economie en samenleving zijn het coronavirus en de economische en sociale gevolgen daarvan iedereens probleem. Zelfs als bedrijven straks besluiten om minder afhankelijk van anderen te worden en hun productie terug naar huis te halen.""Een ander typisch Nederlandse zorg zijn onze oudedagvoorzieningen. In tegenstelling tot veel andere landen zit een heel groot deel van het geld wat we verdienen in pensioenfondsen. ""Het gaat om heel veel vermogen, ruim 200 procent van ons bruto binnenlands product"", zegt Cuevas. Omdat pensioenfondsen dat geld voor een deel in aandelen beleggen die door de crisis flink zijn gekelderd, krijgen ze flinke klappen. En een vooruitzicht op minder pensioen leidt ertoe dat we meer geld gaan sparen en dus minder uitgeven. Zo zit de Nederlander in elkaar, zegt Cuevas. ""De Nederlandse consument denkt erg vooruit, die wil een goed pensioen."" Die hand op de knip zal het economisch herstel de komende tijd vertragen.Ook in de rest van Europa zal de economie flink te lijden krijgen. Voor Duitsland verwacht het IMF 7 procent krimp, voor Frankrijk 7,2 procent. Griekenland, Spanje en Italië zullen dit jaar nog slechter doorkomen met minnen tot 10 procent. Voor Nederland is er een lichtpuntje, volgens Cuevas. Hij wijst erop dat de Nederlandse overheid veel ruimte heeft op de begroting en de economie nu flink steunt. ""De lijst van maatregelen die genomen worden, is elke week langer. De overheid houdt in de gaten waar de pijn zit en pakt die aan.""Hoe lang het duurt voordat de economie weer op het niveau van 2019 is, laat zich lastig voorspellen. Het IMF, dat de huidige wereldwijde neergang de grootste sinds de Grote Depressie in de jaren dertig van de vorige eeuw noemt, heeft er simpelweg de modellen niet voor. Het Fonds is zelf pas aan het eind van de Tweede Wereldoorlog opgericht en heeft een klap als deze dus nog nooit meegemaakt. Uiteindelijk is het vooral wachten op een vaccin tegen het coronavirus, dat overheden groen licht geeft om de economie weer helemaal open te gooien. ""Uit de gesprekken met alle experts die wij spreken, maak ik op dat dat nog tot de tweede helft van volgend jaar zal duren"", zegt Cuevas. Hoeveel schade de economie tegen die tijd heeft opgelopen, is afhankelijk van hoe we de tijd tot dan doorkomen. ",Özet,"Vrijdag, 19:48"
99,https://nos.nl/artikel/2330788-automarkt-ziet-verkopen-flink-teruglopen.html,"
    Automarkt ziet verkopen flink teruglopen
  ","De markt voor nieuwe auto's loopt fors terug. In Europa is in maart het aantal verkopen meer dan gehalveerd ten opzichte van een jaar geleden, zo blijkt uit cijfers van de Europese branche-organisatie ACEA.In Nederland bleef het verlies in eerste instantie nog enigszins beperkt, meldt de Nederlandse branche-organisatie Bovag. Hier werden in maart 23 procent minder nieuwe auto's verkocht.""In Nederland zijn dealers nog open"", verklaart Bovag-woordvoerder Paul de Waal het verschil. ""Hier kun je nog auto's kopen. In veel Europese landen zijn de maatregelen vanwege de coronacrisis veel strenger, daar ligt de verkoop nu helemaal stil.""Maar ook in Nederland dreigt de verkoop nog verder in te zakken. De eerste twee weken van april laten een daling van 47 procent van de verkopen zien. Sommige merken, zoals Jeep en Jaguar, rapporteren zelfs een terugloop van 90 procent.De verkoop van nieuwe auto's is in het algemeen voor 60 procent zakelijk, vooral door lease- en verhuurbedrijven. ""Die vraag is nu grotendeels opgedroogd"", zegt De Waal. Ook de occasionverkoop door autobedrijven is in de eerste twee weken van april met ruim een derde gedaald. Overigens constateert de Bovag dat de verkoop van occasions tussen particulieren onderling licht is gestegen.",Özet,"Vrijdag, 13:26"
100,https://nos.nl/artikel/2330750-ongekende-krimp-van-de-chinese-economie-6-8-procent.html,"
    Ongekende krimp van de Chinese economie: -6,8 procent
  ","De decennialange groei van de Chinese economie is ten einde. In de eerste drie maanden van het jaar kromp de economie met 6,8 procent, volgens cijfers die de Chinese overheid heeft vrijgegeven. Het is de eerste krimp in meer dan veertig jaar.Jarenlang was groei van 6 tot wel 15 procent gebruikelijk voor de tweede economie van de wereld. Het land werd gezien als de motor van de wereldeconomie.Dat er nu krimp is, heeft alles te maken met de corona-uitbraak waartegen in januari maatregelen werden genomen. Delen van het land gingen op slot en fabrieken en winkels sloten hun deuren. China is het eerste land waarbij uit cijfers blijkt hoe groot de klap van de corona-uitbraak voor de economie is. De cijfers zijn slechter dan analisten hadden verwacht. De industrie kromp met 8,4 procent, winkeliers zetten 19 procent minder om. Er werd vooral minder uitgegeven aan kleding (-35 procent), meubels (-23 procent) en auto's (-18 procent). De krimp was in maart wel al een stuk minder dan in de twee maanden ervoor.De Rotterdamse haven zegt dat er nog altijd veel minder schepen uit China met goederen naar Europa vertrekken dan voorheen. Volgens economen van ING wordt het dan ook een lange weg voor China om te herstellen. De overheid heeft plannen om te investeren in onder meer 5G-infrastructuur, datacenters en elektrische auto's, maar het duurt even voor die plannen van de grond zijn gekomen. Zeker als er nog altijd maatregelen om de uitbraak van corona in te dammen van kracht blijven en mensen afstand moeten houden.ING verwacht dan ook dat de Chinese economie in het tweede en derde kwartaal blijft krimpen. Pas in het vierde kwartaal zou er weer groei zijn, van 4,5 procent.Het Internationaal Monetair Fonds verwacht meer herstel en denkt dat de Chinese economie over het hele jaar - ondanks de krimp in het eerste kwartaal - met 1,1 procent groeit. In 2021 zijn er dan weer vertrouwde groeicijfers: de Chinese economie zou dan 9,2 procent groeien.Ook in de rest van de wereld krijgt de economie een klap. De krimp wordt groter dan tijdens de financiële crisis van 2008/2009, voorspelt het IMF. De wereldeconomie krimpt volgens de IMF-economen met 3 procent.",Özet,"Vrijdag, 07:53"
101,https://nos.nl/artikel/2330741-start-ups-in-zwaar-weer-geld-is-onderweg.html,"
    Start-ups in zwaar weer, geld is onderweg
  ","Na weken onderhandelen krijgt Pit Janssen slecht nieuws te horen van zijn potentiële investeerders: ""We moeten pas op de plaats maken."" Reden: de coronacrisis. Janssen hoopte 5 miljoen euro op te halen om zijn bedrijf, dat via een app chronisch zieken voorziet van medicijnen en advies, de komende jaren verder te laten groeien. Die plannen lopen nu vertraging op, zegt de mede-oprichter.En dat terwijl volgens hem de behoefte aan het gebruik van MedApp, zoals zijn dienst heet, nu juist toeneemt omdat mensen liever medicijnen bestellen vanuit huis dan in de apotheek. Om te kunnen groeien de afgelopen jaren, koos de start-up voor durfinvesteerders; die hebben twee miljoen euro in de onderneming gestoken in ruil voor aandelen. Daardoor kon het bedrijf overeind blijven terwijl het verlies draait, maar zit het nu juist in de gevarenzone.Geld voor start-ups in problemen is onderweg. Het kabinet heeft ruim anderhalve week geleden 100 miljoen euro beloofd. Dit geld wordt beschikbaar gesteld omdat start-ups geen bankrelatie hebben, schrijft het kabinet in een Kamerbrief over de maatregelen.Er zijn nog wel veel vragen: wie komt ervoor in aanmerking? En wanneer krijg je geld? En hoeveel? Achter de schermen wordt hier nog druk over gesproken, het plan is naar verluidt bijna rond. Na goedkeuring van de Europese Commissie, die in de laatste week van april wordt verwacht, kunnen bedrijven een aanvraag gaan indienen.Janssen noemt de 100 miljoen euro ""in potentie goed nieuws"", maar vraagt zich wel af of het geld er snel genoeg komt. ""Dit zijn de groeibedrijven van de toekomst, die enorm veel waarde gaan creëren en nu als een kaartenhuis in elkaar dreigen te vallen. In het rampscenario is het eind mei voor ons afgelopen.""MedApp heeft al flink in de kosten moeten snijden: het loon van de medewerkers is met 25 procent verlaagd, dat van de oprichters is opgeschort en de huur van het kantoor opgezegd. Janssen heeft zestien mensen in dienst; ontslagen zijn er nog niet gevallen omdat er nog zoveel werk is.Uit een rondgang van TechLeap eind maart blijkt dat veel start-ups steun nodig hebben. Van de meer dan 445 bevraagde start-ups gaf de helft aan een ""significant"" deel van hun omzet kwijt te zijn vanwege de crisis en vrezen ze de komende drie maanden in geldproblemen terecht te komen.""Het is natuurlijk zo dat heel veel start-ups sowieso falen"", zegt Janneke Niessen, partner bij investeringsfonds CapitalT. ""Voor sommigen wordt dit proces versneld door de huidige situatie. Het is heel naar dat je je levenswerk naar de haaien ziet gaan; er zijn bedrijven die in de basis gezond zijn maar het toch niet gaan redden.""Walter Living, een bedrijf dat op basis van data berekent wat je zou moeten bieden voor een huis, liep ook een investeerder mis door de coronacrisis. In tegenstelling tot de online apotheek, is er bij hen nog geen acute nood, zegt ceo Steven van Wel.""We hebben vorig jaar 1,4 miljoen euro opgehaald, dus we kunnen deze crisis doorkomen"", vertelt hij. Het bedrijf let wel extra op uitgaven; een advies dat investeerders deze weken vaak geven aan start-ups in hun portfolio.Tamara Obradov, partner bij investeringsfonds Tablomonto, investeerde eerder in MedApp en adviseert het bedrijf. Ze hoort van andere start-ups al dat ze het niet gaan redden en faillissement moeten aanvragen. Het steungeld vanuit de overheid noemt ze een ""goed begin"", maar vindt ze tegelijkertijd ""te weinig"" voor de middellange termijn, volgens haar is het belangrijk dat nu al wordt nagedacht over vervolginvesteringen.Ook werkgeversorganisatie VNO-NCW vraagt zich af of het geldbedrag voldoende zal zijn, zegt een woordvoerder in een reactie. De brancheorganisatie van investeerders, de NVP, verwacht dat er een ""veelvoud"" nodig zal zijn om de impact te beperken. Op de vraag of er meer geld beschikbaar komt, zegt het ministerie van Economische Zaken dat er ook andere regelingen zijn die start-ups in deze tijd ondersteunen en dat het kabinet de uitwerking van de maatregelen voortdurend in de gaten houdt.Erik Stam, hoogleraar economie aan de Universiteit Utrecht, denkt dat eerst moet worden bekeken hoe snel de 100 miljoen euro wordt uitgegeven. ""Het is moeilijk te zeggen of het genoeg zal zijn. Ik denk dat het belangrijkste is dat de regeling nu open gaat, voordat we concluderen dat het te weinig is.""
      Juist ook in tijden van crisis ontstaan hele mooie bedrijven. Waarom zou je daar dan nu niet in investeren?
    Niessen van CapitalT ziet wel een lichtpuntje. ""Juist in tijden van crisis ontstaan hele mooie bedrijven. Waarom zou je daar dan nu niet in investeren?"" Haar fonds, met nu 20 miljoen euro, is net begonnen en praat deze weken veel met start-ups, voor mogelijke investeringen.",Özet,"Vrijdag, 06:48"
102,https://nos.nl/artikel/2330664-banken-komen-ruim-100-000-klanten-tegemoet-ondernemers-kritisch.html,"
    Banken komen ruim 100.000 klanten tegemoet, ondernemers kritisch
  ","Ruim 100.000 ondernemers en 17.000 consumenten zijn sinds het begin van de coronacrisis tegemoetgekomen door Nederlandse banken. Ze hebben uitstel van aflossingen gekregen, hebben leningen kunnen afsluiten of meer kredietruimte gekregen.In totaal gaat het om een bedrag van 5,4 miljard euro. De Nederlandse Vereniging van Banken (NVB) heeft dat geïnventariseerd. Ondernemers hebben wel kritiek op de manier waarop banken extra kredieten afgeven via de BMKB-regeling. Banken zouden die kredietaanvragen met die overheidsgarantie te streng beoordelen.Zo'n maand geleden zei Kees van Dijkhuizen, topman van ABN Amro, dat banken bij de vorige crisis onderdeel van het probleem waren, maar dit keer nadrukkelijk onderdeel van de oplossing.Daarop volgde onder meer een aankondiging door de gezamenlijke banken dat kleinere ondernemingen, met een financiering tot 2,5 miljoen euro, een half jaar uitstel konden krijgen van de aflossing van hun leningen. Ruim 99.000 ondernemingen maken daar op dit moment gebruik van, voor een bedrag van in totaal 2,4 miljard euro.Ook consumenten kunnen contact opnemen met hun bank om tijdelijk hun hypotheek niet af te lossen. 14.000 consumenten doen een beroep op die mogelijkheid. Verder gebruiken 3500 huishoudens zo'n afbetalingspauze voor een andere lening die ze hebben afgesloten, bijvoorbeeld voor een auto.Bedrijven hebben ook de mogelijkheid om leningen af te sluiten waarvoor het ministerie van Economische Zaken garant staat, de zogeheten BMKB-regeling. Banken hebben op dit moment 800 tot 1000 ondernemingen extra krediet gegeven, dat ze zonder die borgstelling van het kabinet niet hadden gekregen. De NVB kan niet zeggen hoeveel ondernemers een aanvraag hebben ingediend en hoeveel er zijn afgewezen, omdat het daarvoor volgens de NVB nog te vroeg is. De regeling is sinds half maart in de lucht en veel aanvragen lopen nog.Ondernemersorganisatie Ondernemend Nederland krijgt signalen dat veel aanvragen voor zo'n krediet worden afgewezen. ""De banken lijken capaciteit en urgentie te missen"", zegt voorzitter Hans Biesheuvel. ""Ondernemers geven aan dat banken onmogelijke eisen stellen, andere ondernemers krijgen simpelweg niemand aan de telefoon.""Ook MKB-Nederland, branchevereniging voor het midden- en kleinbedrijf, krijgt die signalen ""Wij horen van ondernemers dat kredietaanvragen op dezelfde manier behandeld worden als voor de coronacrisis"", zegt een woordvoerder. ""Je hoopt juist dat als er een grote garantiestelling van de overheid achter staat, dat je dan makkelijker een lening krijgt. Maar dat lijkt niet zo te zijn.""De Nederlandse Vereniging van Banken zegt dat niet alle ondernemers meer schuld kunnen dragen: ""Wij willen de ondernemers behoeden voor een schuld die ze niet kunnen terugbetalen.""MKB Nederland pleit ervoor dat de overheid 100 procent garant staat voor kredieten tot een ton. ""Dan gaat het in feite om staatsleningen met de bank als doorgeefluik"", zegt de woordvoerder. Op die manier hebben banken geen zekerheden meer nodig en komen de kredieten makkelijker los, is het idee.Vandaag verscheen het jaarverslag van de Autoriteit Financiële Markten, die als taak heeft consumenten op de financiële markt te beschermen. Bij de presentatie daarvan ging voorzitter Van Geest ook in op de omgang van banken met mensen en bedrijven die in financiële problemen zijn.Veel financiële instellingen geven volgens Van Geest aan dat ze willen meedenken. Maar ze moeten wel oppassen voor ""oplossingen die problemen worden"", zei ze.Als mogelijk voorbeeld noemde ze het uitstel van betaling van hypotheekrente, een rente die nu heel laag is. ""Als je dat als bank vervolgens in een persoonlijke lening stopt tegen een maximaal rentetarief, dan is de vraag of mensen dan echt geholpen zijn."" Een betere oplossing zou zijn om de kredieten door te rollen tegen het normale tarief, aldus Van Geest.Ook is het volgens de toezichthouder niet wenselijk dat mensen die niet kredietwaardig zijn nu toch een lening krijgen omdat ze in de problemen zitten. Van Geest: ""Dat klinkt sympathiek, maar daarmee zijn mensen niet geholpen.""
      De corona-crisis is nu drie weken acuut, dus we hebben niet al bergen materiaal waaruit blijkt dat dit al is misgegaan.
    Signalen dat er al problemen opduiken, zijn er volgens de AFM nog niet. ""De corona-crisis is nu drie weken acuut, dus we hebben niet al bergen materiaal waaruit blijkt dat dit al is misgegaan"", zei Van Geest.De boodschap is bedoeld als waarschuwing aan instellingen, legt de voorzitter uit. ""Dit is een manier om te voorkomen dat er problemen ontstaan. Help met wijsheid."" Want uit het verleden blijkt dat juist als het slecht gaat, louche partijen opduiken die zeggen dat ze mensen kunnen helpen met hun diensten. ""Mensen zijn nu kwetsbaarder.""",Özet,"Donderdag, 12:21"
103,https://nos.nl/artikel/2330653-rotterdamse-haven-houdt-rekening-met-krimp-van-20-procent.html,"
    Rotterdamse haven houdt rekening met krimp van 20 procent
  ","De Rotterdamse haven heeft de grootste klap te verwerken gekregen sinds de vorige crisis. De overslag daalde in de eerste drie maanden van het jaar met 9,3 procent. Havendirecteur Allard Castelein verwacht dat de klap de komende weken nog groter wordt.""We staan gesteld voor ongekende disrupties. De impact van vraaguitval door de coronacrisis zal vanaf april echt duidelijk worden. Een afname van het overslagvolume tussen 10 en 20 procent op jaarbasis lijkt zeer waarschijnlijk"", zegt Castelein.Bij de vorige crisis kwam de grootste klap in 2009. Toen kromp de overslag in de haven in de eerste helft van het jaar met 13,4 procent.De Rotterdamse haven is de grootste van Europa. In de eerste drie maanden van het jaar daalde vooral de overslag van kolen (-40 procent) en van minerale olieproducten (-33 procent).Door de corona-uitbraak komen er minder schepen uit Azië naar Europa. De haven rekent op 25 procent krimp vanuit Azië wat containers betreft. Hoe groot de klap precies wordt, hangt af van hoelang overheidsmaatregelen tegen corona blijven duren.",Özet,"Donderdag, 10:09"
104,https://nos.nl/artikel/2330625-sterke-stijging-aantal-nieuwe-ww-uitkeringen-in-maart.html,"
    Sterke stijging aantal nieuwe WW-uitkeringen in maart
  ","Het aantal mensen met een WW-uitkering is in maart sterk gestegen. Dat meldt het UWV. Bijna 38.000 mensen kregen die maand een nieuwe WW-uitkering. Dat is 42 procent meer dan in februari.""In de eerste helft van maart was er nog niks aan de hand"", zegt Rob Witjes, hoofd Arbeidsmarktinformatie van het UWV. ""Maar vanaf het moment dat de beperkende maatregelen werden aangekondigd zie je een gigantische toename in het aantal aanvragen.""Die stijging begon in de week van 16 maart. Op donderdag 12 maart riep premier Rutte op om thuis te gaan werken. Op zondag 15 maart werd de horeca gesloten. ""Het lijkt wel alsof veel werkgevers in een reflex schoten en dat weekend de keuze hebben gemaakt om mensen te laten gaan"", zegt Witjes.Vooral in de horeca kregen veel mensen een nieuwe WW-uitkering. In februari werden in die sector 1361 nieuwe uitkeringen toegekend, en in maart steeg dat met 4407 nieuwe uitkeringen; een toename van 224 procent. Ook bij uitzendbedrijven (143 procent meer nieuwe uitkeringen) en in de cultuursector (94 procent meer) vielen klappen.Het totale aantal lopende WW-uitkeringen steeg met ruim 10.000. Dat is minder dan het aantal nieuwe aanvragen, doordat er ook mensen uitstromen. Die hebben vaak een baan gevonden. In maart werden 27.600 uitkeringen beëindigd, zo'n 200 minder dan in februari.Horeca-ondernemer Michel Pais heeft dertien werknemers in hun proeftijd ontslagen. ""Als ondernemer ben je er allereerst voor je personeel, maar wij konden onze mensen niet in dienst houden"", zegt hij.Hij had net een restaurant geopend in Amsterdam, No Rules. Twee dagen voordat de horeca moest sluiten begonnen ze met proefdraaien. ""In februari en maart hebben we ons team aangenomen, we stonden klaar om te beginnen.""
      Het was of dit, of het bedrijf zou de crisis niet overleven. Ik had daar wel begrip voor.
    Toen de horeca moest sluiten dacht Pais eerst nog dat hij zijn personeel kon aanhouden. ""Dat hebben we toen ook aan het team verteld. De aankondiging van werktijdverkorting gaf ons houvast."" Maar toen de details van de zogeheten NOW-regeling bekend werden, bleek dat zijn bedrijf daar weinig baat bij had.""De regeling kijkt hoeveel personeel je had in januari, en vergoedt daar een deel van. Maar wij zijn net gestart en vallen dus buiten de boot"", zegt Pais. ""Dat kan toch niet de bedoeling zijn van de steunmaatregelen?""Toen moest hij zijn personeel vertellen dat het niet doorging. ""Dat was heel pijnlijk. We hebben moeten zeggen: we krijgen toch geen steun, jullie moeten toch naar het UWV.""Dat soort situaties zijn terug te zien in deze cijfers, zegt Witjes van het UWV. ""Er zijn heel veel bedrijven die gebruikmaken van de NOW-regeling"", zegt hij. In de eerste week kwamen al 79.000 aanvragen voor die regeling binnen.""Maar je hebt ook bedrijven die niet genoeg omzetverlies hebben of door een andere oorzaak niet voldoen aan de voorwaarden. En er zijn ook werkgevers die liever kiezen voor zekerheid op de korte termijn en daarom nu al mensen laten gaan.""Een woordvoerder van branchevereniging Koninklijke Horeca Nederland laat weten dat er meer signalen binnenkomen dat bedrijven ondanks de steunmaatregelen mensen moeten ontslaan, en dat de berichten daarover toenemen.Een van de werknemers die Pais heeft ontslagen, is Max Buwalda. Hij was net aangenomen als floor manager. ""We stonden in de startblokken"", zegt hij. Al negen jaar werkt hij in de horeca, maar nu heeft hij een WW-uitkering.""Het was of dit, of het bedrijf zou de crisis niet overleven. Ik had daar wel begrip voor"", zegt hij. Hij heeft acht maanden recht op de WW-uitkering, opgebouwd bij zijn vorige werkgevers. ""Ik heb daar wel geluk mee. Ik weet van collega's dat veel mensen daar korter recht op hebben.""Er zijn ook mensen die helemaal geen recht hebben op een WW-uitkering, maar wel hun baan zijn kwijtgeraakt. ""Mensen die bijvoorbeeld niet genoeg arbeidsverleden hebben opgebouwd"", zegt Witjes.Die mensen kunnen alleen terugvallen op de reguliere bijstand, het vangnet van de sociale zekerheid. Die aanvragen lopen niet via het UWV, maar via de gemeente. Onder meer Amsterdam en Rotterdam zien op dit moment bijna een verdrievoudiging van het aantal reguliere bijstandsaanvragen.Over de langere termijn durft Witjes geen voorspellingen te doen. ""Hoe lang deze stijging doorzet hangt af van wat na 28 april weer kan en mag. Maar we zien aan het aantal aanvragen dat we nog moeten beoordelen nu al wel dat deze stijging in april doorzet.""Jongeren hebben vaker dan andere leeftijdsgroepen een flexibel contract. En dat maakt ze extra kwetsbaar voor de economische gevolgen van de coronacrisis, legt NOS op 3 uit in deze video:",Özet,"Donderdag, 06:30"
105,https://nos.nl/artikel/2330546-effecten-coronamaatregelen-mogelijk-tot-2025-merkbaar-op-de-weg.html,"
    Effecten coronamaatregelen mogelijk tot 2025 merkbaar op de weg
  ","Het is rustig op de weg vanwege de coronamaatregelen en dat blijft nog wel even zo, verwacht Kennisinstituut voor Mobiliteitsbeleid (KiM). Veel hangt af van de duur van de contactmaatregelen. Directeur Arjen 't Hoen: ""Bij een korte duur zal de economische recessie niet zo heel ingrijpend zijn. Als de maatregelen langer duren, kunnen we in een diepe economische recessie terechtkomen. Dan kan het zo zijn dat we, wat het wegverkeer betreft, pas in 2025 weer op het niveau van 2019 zitten.""In de maand maart is het wegverkeer al met 30 tot 40 procent gedaald ten opzichte van maart 2019. ""Dat geldt niet voor vrachtverkeer, want dat blijft voor een groot deel gewoon rijden"", zegt 't Hoen in het Radio 1 Journaal.Naast de contactmaatregelen spelen ook de economische gevolgen van de coronacrisis een grote rol in de hoeveelheid verkeer op de weg. ""Het Centraal Planbureau heeft daar scenario's voor geschetst en in al die scenario's zal door de coronacrisis het bruto binnenlands product, dat wat we met elkaar in Nederland verdienen, in 2020 en mogelijk ook in 2021 krimpen. Minder verdienen, betekent ook minder geld om uit te geven aan reizen en spullen.""Verder zou het ook kunnen dat thuiswerken best goed bevalt en dat we daar ook na de coronacrisis mee doorgaan. ""Dan wordt het nog rustiger op de weg, maar dat hebben we nu nog niet meegenomen in het onderzoek.""Waar in de berekeningen ook nog geen rekening mee is gehouden, zijn de effecten op het wegverkeer als mensen vanwege de anderhalvemeterregel minder vaak met het openbaar vervoer en vaker met de auto zouden gaan reizen.""Dat is wel iets waar op dit moment al flink over wordt nagedacht, hoe die anderhalvemetermaatschappij uit gaat werken voor het openbaar vervoer. Dan kun je denken aan het inzetten van meer materieel, maar dat is maar beperkt mogelijk. Maar ook aan het verder spreiden van onze werktijden zodat we niet allemaal meer in de spits in de trein, tram, bus of metro zitten.""Het blijft dus nog even afwachten hoe het zich gaat ontwikkelen, maar voorlopig blijven de snelwegen nog redelijk leeg.Verhalen rond het coronavirus bundelen we op aparte pagina's. Klik hier voor achtergrond- en uitlegverhalen. Klik hier voor onze serie 'In de frontlinie', waarin zorgmedewerkers dagelijks hun verhaal vertellen. Verhalen uit het dagelijks leven zijn hier te vinden. Het belangrijkste sportnieuws is hier verzameld. Klik hier voor antwoorden op vragen rond corona. En hier voor de bijzondere verhalen uit het buitenland.",Özet,"Woensdag, 12:41"
106,https://nos.nl/artikel/2330527-minder-omzet-voor-asml-zoals-verwacht.html,"
    Minder omzet voor ASML, zoals verwacht
  ","Bij chipmachinefabrikant ASML leven nog geen grote zorgen, maar het bedrijf maakte wel minder omzet vanwege corona gerelateerde problemen. Dat blijkt uit cijfers die het bedrijf over het afgelopen kwartaal heeft gepubliceerd.Eerder dit jaar ging ASML nog uit van een omzet van minstens 3,1 miljard euro, maar twee weken geleden kondigde het bedrijf al aan dat die door de omstandigheden terug kon vallen tot tussen de 2,4 en 2,5 miljard. Het werd 2,44 miljard euro.Op drie punten zit de corona-crisis het bedrijf dwars, volgens topman Peter Wennink. Doordat mensen en goederen niet vrij over de grenzen konden reizen, is ten eerste de levering van machines aan sommige klanten vertraagd. Daarnaast waren er wat problemen met de toelevering aan ASML zelf, van materialen die het bedrijf nodig had om machines te produceren.Het derde punt is vooral boekhoudkundig. ""Sommige klanten hebben ons gevraagd om de levering van machines te versnellen"", zegt Wennink. Dat deden ze omdat ze bang zijn dat ze door transportbeperkingen de systemen anders niet op tijd ontvangen.Omdat het bedrijf de machines dan al naar de klant stuurt nog voordat alle afrondende tests gedaan zijn, mogen ze nog niet meetellen in de omzet. Komende kwartalen tellen ze dan gewoon bij de andere omzet op.Met de vraag naar machines zit het voorlopig nog goed, volgens de topman. Ook zijn er nog geen bestaande bestellingen geannuleerd. Toch geeft hij vanwege alle onzekerheden nog geen indicatie voor de omzet in de rest van het jaar.Overigens meldde het bedrijf geen nieuwe informatie over exportvergunningen van de eigen zogeheten EUV-machines aan China, waar eerder dit jaar veel om te doen was.",Özet,"Woensdag, 09:37"
107,https://nos.nl/artikel/2330453-imf-zware-klap-wereldeconomie-door-corona-in-nederland-7-5-procent-krimp.html,"
    IMF: zware klap wereldeconomie door corona, in Nederland 7,5 procent krimp
  ","De wereldeconomie loopt door de coronacrisis zware averij op. Mondiaal krimpt de economie dit jaar met gemiddeld 3 procent, veel slechtere cijfers dan tijdens de financiële crisis in 2008/2009. De grote economieën krimpen met 6,1 procent. De open en daardoor kwetsbare Nederlandse economie krijgt het zwaar te verduren en krimpt met 7,5 procent. Dat voorspelt het Internationaal Monetair Fonds (IMF) in de World Economic Outlook.De economische ramingen zijn extreem onzeker, zegt het IMF. In het basisscenario verdwijnt de pandemie in de tweede helft van dit jaar en groeit de wereldeconomie in 2021 weer met gemiddeld 5,8 procent, geholpen door alle overheidssteun. Maar dat is niet zeker. Als de pandemie langer duurt, valt de schade veel hoger uit en krimpt de wereldeconomie in 2021 met nog eens 8 procent.De IMF-verwachtingen pakken net zo somber of zelfs slechter uit dan de eerdere voorspellingen van de economen van ABN Amro, ING en het Centraal Planbureau. De krimp van de Nederlandse economie met 7,5 procent is volgens de zwartste scenario's. Voor Nederland komt de terugval neer op 60 miljard euro aan economische waarde die in rook opgaat.Dit is waar het IMF nu van uitgaat: Bijna geen land blijft een recessie bespaard. De Verenigde Staten, de grootste economie van de wereld, krimpen dit jaar met 5,9 procent, Japan met 5,2 procent, Duitsland met 7 procent.In Griekenland, Italië en Spanje zullen de klappen het grootst zijn: respectievelijk 10, 9 en 8 procent. De economie van het Verenigd Koninkrijk krimpt met 6,5 procent.Volgens IMF-hoofdeconoom Gita Gopinath is de recessie zwaarder dan die van 2008. De wereldeconomie heeft sinds de Grote Depressie van de jaren 30 van de vorige eeuw niet meer zo'n economische dreun gekend. Naar schatting zal er dit en volgend jaar voor minstens 9000 miljard dollar (8000 miljard euro) verloren gaan. Dat is net zoveel als de hele economie van Duitsland en Japan samen.De meeste landen kampen met crises op allerlei terreinen, die elkaar versterken en de economische problemen verergeren. De gezondheidscrisis is groot, maar er liggen ook veel bedrijven, horeca en winkels stil. De vraag naar producten en diensten valt weg. Productieketens, transport en distributie haperen, en veel grenzen zijn dicht. De voedselproductie ondervindt problemen en grondstoffenprijzen zakken in. Landen lopen tegen de grenzen van hun financiële kunnen aan en financiële markten vertonen scheuren.",Özet,"Dinsdag, 15:49"
108,https://nos.nl/artikel/2330411-holland-casino-miljoenen-gaan-aan-overheid-voorbij-vanwege-corona.html,"
    Holland Casino-miljoenen gaan aan overheid voorbij vanwege corona
  ","Holland Casino heeft een recordjaar achter de rug, maar de Nederlandse overheid profiteert daar vooralsnog niet van mee. Vanwege de corona-uitbraak betaalt het gokbedrijf de winst niet uit aan de overheid. Dat betekent een strop voor de Nederlandse overheid van maximaal 68 miljoen euro.Al wekenlang zijn alle 14 casino's van het bedrijf gesloten en dat blijft tot zeker eind april zo. Internationale bedrijven kunnen nog geld verdienen met online casino's, maar het Nederlandse bedrijf mag die nog niet aanbieden. Er wordt gewerkt aan aanpassing van de gokwet om dat wel mogelijk te maken, maar daar heeft het bedrijf nu nog niets aan.""We weten zeker dat het coronavirus enorme impact heeft op de hele wereld, op Nederland en ook op Holland Casino"", zegt directeur Erwin van Lambaart. ""Maar hoe groot deze impact is, weten we op dit moment nog niet. Wij bereiden ons voor op verschillende scenario's om de continuïteit van Holland Casino te waarborgen.""Het bedrijf houdt er rekening mee dat de casino's nog maandenlang dicht zijn. Er ligt ook een scenario op tafel voor als het een jaar moet dichtblijven.Zover denkt het bedrijf niet dat het komt. ""Wij denken dat we met maatregelen rond de anderhalvemetereconomie op een verantwoorde en veilige manier onze casino's kunnen openen"", zegt Van Lambaart. ""We gaan casino's anders inrichten en veranderen hoe speeltafels en speelautomaten staan. We hebben relatief veel vierkante meters, daarmee kan de ruimte tussen mensen goed worden gewaarborgd.""Volgens het bedrijf kan door die maatregelen ongeveer de helft van het normale aantal bezoekers naar binnen.Holland Casino was bezig met de weg omhoog. Vorig jaar steeg de omzet met 11 procent naar 729 miljoen euro. Onderaan de streep bleef er 68 miljoen euro over.Vorig jaar werd er nog 46 miljoen aan dividend aan de Nederlandse staat betaald. Dit jaar blijft voorlopig alles in de kas van Holland Casino om de coronacrisis door te komen, is besloten in overleg met het ministerie van Financiën. Later in het jaar wordt gekeken of er toch nog iets aan de staat kan worden uitbetaald.De gesloten casino's kosten de staat sowieso geld, want voor het salaris van de 3.000 medewerkers van het bedrijf maakt Holland Casino gebruik van de NOW-regeling. De overheid neemt dan voor het grootste deel de salarisbetalingen over.Ook een ander gokbedrijf dat de inkomsten deels afdraagt aan de overheid heeft het zwaar. Bij TOTO wordt er nauwelijks meer gegokt, omdat de meeste sportwedstrijden niet doorgaan. Er kan alleen nog op voetbalwedstrijden uit Wit-Rusland en Nicaragua worden ingezet.Het is nog niet bekend wat de gevolgen zijn van de omzetdaling bij dat bedrijf. TOTO valt onder de Nederlandse Loterij, waar ook de Lotto onder valt.",Özet,"Dinsdag, 07:04"
109,https://nos.nl/artikel/2330399-grondlegger-dirk-van-den-broek-supermarkten-op-96-jarige-leeftijd-overleden.html,"
    Grondlegger Dirk van den Broek-supermarkten op 96-jarige leeftijd overleden
  ","In Aerdenhout is Dirk van den Broek overleden, de grondlegger van de gelijknamige supermarktketen. Hij is 96 jaar geworden, blijkt uit een overlijdensadvertentie in NRC Next. Van den Broek is afgelopen woensdag overleden, en inmiddels in besloten kring begraven. In de advertentie staat dat Van den Broek, die officier in de orde van Oranje-Nassau was, een ""intens, prachtig en zinvol leven"" heeft gehad.In 1939 startte de toen 15-jarige Van den Broek zijn eigen zaak en reed hij met een melkkar door Amsterdam. In 1942 volgde de opening van een melkwinkel, gevolgd door de eerste zelfbedieningszaak van Amsterdam in 1948.In 1953 opende hij op de Kinkerstraat in Amsterdam-West zijn eerste supermarkt. Naast de kruideniersartikelen verkocht hij ook kip, vlees, groente, fruit, brood en gebak. Ook speelgoed, glaswerk, textiel en campingartikelen werden aan het assortiment toegevoegd.Het bedrijf van de in Amsterdam geboren Van den Broek breidde in de loop der jaren fors uit, met onder meer de winkelketen Digros. Ook nam hij de winkels van Bas van der Heijden en Jan Bruijns over. Alle winkels van Dirk van den Broek heten sinds 2014 Dirk.Het bedrijf Dirk van den Broek fuseerde in 2008 met DekaMarkt, waaruit de Detailresult Groep ontstond, een bedrijf met 204 winkels en ruim 22.000 medewerkers. Dirk van den Broek heeft ruim 120 filialen.",Özet,"Ma 13 april, 23:28"
110,https://nos.nl/artikel/2330368-historische-oliedeal-is-rond-maar-het-is-de-vraag-of-het-genoeg-is.html,"
    ""Historische"" oliedeal is rond, ""maar het is de vraag of het genoeg is""
  ","Voor wie nog de auto pakt, is de prijs aan de pomp een meevaller. Hoe anders is dat voor olieproducerende landen en bedrijven: door de coronacrisis is de olieprijs zo hard gedaald, dat ze in de problemen dreigen te komen. Na vier dagen onderhandelen is een grote groep olielanden het nu eens geworden over hoe ver de oliekraan dicht moet, om de prijs weer op te drijven. Ze hebben afgesproken vanaf mei een kleine 10 miljoen vaten per dag minder te produceren. Dat is zo'n 10 procent van het totaal, en in omvang ruim de grootste productiebeperking ooit.Ook nieuw is dat de Verenigde Staten en andere grote olieproducenten als Noorwegen, Canada en Brazilië zeggen mee te doen, ook al is nog onduidelijk om hoeveel vaten het in hun geval gaat. Tot nu werden afspraken over olie alleen gemaakt tussen de OPEC-landen en later Rusland.De OPEC is een organisatie van dertien olieproducerende landen. De leden proberen door onderlinge afstemming het aanbod - en zo de prijs - van olie te beïnvloeden. Saudi-Arabië is verreweg het belangrijkste OPEC-lid. Grote olielanden als de VS en Rusland horen er niet bij, maar doen dus wel mee aan dit akkoord.""Het is zeker een historisch akkoord, maar het is ook de vraag of het genoeg is"", zegt energiedeskundige Lucia van Geuns van het Den Haag Centrum voor Strategische Studies. De vraag naar olie is namelijk nog veel harder gedaald dan die 10 miljoen vaten per dag.Schattingen voor de maand april variëren van 15 tot wel 30 miljoen vaten. De val komt doordat er naast minder wegverkeer ook veel minder vraag is vanuit de luchtvaart en de industrie.De olieprijs is sinds januari meer dan gehalveerd:Een olieprijs van net boven de 30 dollar is voor veel bedrijven te weinig en ook olielanden krijgen hun begroting er niet mee rond. Grote spelers hebben over het algemeen diepe zakken en kunnen dat een poos volhouden, maar voor kleinere spelers gaat dat niet op.""De VS heeft duizenden olie- en gasbedrijfjes"", zegt Van Geuns. ""Op dit moment vallen daar bedrijven om."" Als teveel van die bedrijven met vaak hoge schulden failliet gaan, kan dat leiden tot turbulentie op de financiële markten, denkt Van Geuns. ""Banken en andere investeerders zien hun geld dan niet terug.""De grote vraag is of het akkoord dat er nu ligt voldoende is om de prijzen te stutten. ""Het legt op zijn best een bodem onder de prijs"", denkt olieanalist Hans van Cleef van ABN Amro. Ook hij wijst op de grote afname van de vraag naar olie, maar het is volgens Van Cleef ook ""een beetje zoeken naar hoe ze op 10 miljoen uitkomen"".Zo hebben Saudi-Arabië en Rusland recent de olieproductie flink opgevoerd en wordt er volgens Van Cleef nu teruggeschroefd vanaf een hoger niveau. Ook is het volgens de analist altijd afwachten in hoeverre landen zich houden aan gemaakte afspraken. Hij waarschuwt: ""Veel van deze landen hebben in dat opzicht geen goede reputatie.""Het enige dat Van Cleef echt positief verrast heeft, is de duur van het akkoord. De afspraken lopen door tot april 2022 - dus maar liefst twee jaar. ""Als de vraag na de coronacrisis weer aantrekt, kan dat de olieprijs omhoog helpen.""",Özet,"Ma 13 april, 17:22"
111,https://nos.nl/artikel/2330315-in-het-grootste-hotel-van-de-benelux-slapen-zorgmedewerkers-nu-gratis.html,"
    In het grootste hotel van de Benelux slapen zorgmedewerkers nu gratis
  ","Verpleegkundigen en artsen die bang zijn om huisgenoten aan te steken, krijgen gratis onderdak bij hotels. Kimberley Wip en Niels Wijkstra zijn twee zorgmedewerkers uit de regio Amsterdam. Zij slapen deze weken in het Corendon Village Hotel in Badhoevedorp.""Ik woon samen met mijn oma, zij is boven de 70. Gezien de situatie nu moet ik elders verblijven"", zegt Kimberley Wip, verpleegkundige bij OLVG. ""Ik overwoog om naar vrienden te gaan, maar in deze situatie wil je anderen niet aansteken. Ik heb toen heel brutaal een mailtje gestuurd naar verschillende hotels met de uitleg over mijn situatie. Deze reactie sprong eruit.""Ook Niels Wijkstra, cardioloog, wilde niet meer thuisslapen uit angst om zijn moeder te besmetten. ""Ik ben bij mijn moeder ingetrokken omdat zij zorg nodig heeft. Toen corona uitbrak leek het me niet verstandig om dagelijks bij haar in de buurt te komen. Familieleden zijn ook bang om ziek te worden, bij vrienden is onhandig vanwege onregelmatige diensten. Hier in het hotel kunnen slapen is voor mij ideaal.""Voor hotels zijn het dramatische tijden. Toeristen blijven weg en dus zijn ze grotendeels gesloten of zijn leeg. ""Het is bizar"", zegt Martin de Boer, directeur hotels van Corendon. ""We zijn het grootste hotel van de Benelux met 680 kamers. Normaal is 98 tot 100 procent bezet, dag en nacht bedrijvigheid en nu is het zo rustig.""
      De UEFA had voor het EK 340 kamers geboekt. Alles gaat nu niet door.
    De komende tijd zou het hotel vol zitten met gasten voor de Keukenhof, de Formule 1-race en voor het EK-voetbal. ""De UEFA kwam met een delegatie voor twee maanden, 340 kamers... Alles gaat nu niet door.""Toen het eerste verzoek van Kimberley Wip kwam voor een gratis kamer heeft hij dat voorgelegd aan de oprichter van het bedrijf, Atilay Uslu. ""De reactie was meteen, dat moeten we doen. We hebben appartementen die toch leeg zijn, dus zorg dat ze hier kunnen slapen.""Kimberley en Niels hebben collega's die ook wel interesse hebben in een kamer. Dat is volgens directeur De Boer geen probleem. ""Ze kunnen ons mailen en dan kijken we. We willen zoveel mogelijk mensen uit de regio helpen, daarbuiten is wat lastiger, maar mensen uit de regio kunnen ons mailen.""Ook andere hotels helpen mensen uit de zorg. Zo kunnen zorgmedewerkers via hotelshelpen.nl tegen lage prijzen een kamer boeken. Een vakantiepark in Schaijk biedt huisjes aan voor medewerkers die werken in het nabijgelegen ziekenhuis.Hoelang Kimberley en Niels in het hotel in Badhoevedorp blijven, weet niemand. Voorlopig hoeven ze niet weg. Niels hoopt snel weer naar zijn moeder te kunnen, al zocht hij haar pas geleden even op. ""Ze was laatst jarig. Toen heb ik een grote bos bloemen voor de deur gelegd en heb ik van een afstandje met haar gesproken, maar ik wil voorlopig zo min mogelijk bij haar in de buurt komen.""",Özet,"Ma 13 april, 06:38"
112,https://nos.nl/artikel/2330500-corona-maakt-van-koningsdag-dit-jaar-woningsdag.html,"
    Corona maakt van Koningsdag dit jaar Woningsdag
  ","Ook de viering van de verjaardag van koning Willem-Alexander krijgt door de coronacrisis een heel ander karakter. Geen Koningsspelen, vrijmarkten en massaal bezochte concerten in de open lucht, geen Koningsdag maar Woningsdag. De Oranjebond heeft een brainstorm gehouden onder de leden en daar is een alternatief programma uitgekomen.Maandag 27 april begint om 9.45 uur met het luiden van de klokken door het hele land. Om 10.10 uur begint op televisie een speciaal NOS-programma met een terugblik op voorgaande Koningsdagen.Om 12.00 uur luidt de bel voor de digitale kleedjesmarkt, een vrijmarkt op internet. Kinderen zijn van harte uitgenodigd om een digitale brief aan de koning te sturen, waarin ze naast een felicitatie ook vertellen wat de coronacrisis met hen doet. De brieven worden gebundeld en 's middags aan de koning aangeboden.Het is de bedoeling dat de dag wordt afgesloten met een thuistoost. Om 16.00 uur heft iedereen het glas op de koning, die 53 jaar wordt. Hij zou zijn verjaardag eigenlijk in Maastricht vieren, maar blijft nu noodgedwongen thuis.De NOS komt op Koningsdag met een uitzending waarin wordt teruggeblikt op de vorige zes Koningsdagen. Astrid Kersseboom is de presentator. De uitzending is van 10.10 tot 11.40 uur op NPO 1. In de avond is er een speciale uitzending waarin de vraag 'Hoe viert Nederland Koningsdag in corona-tijden?' centraal staat. Winfried Baijens gaat op een road trip langs elf van de twaalf provincies, om te eindigen in Maastricht. NOS Koningsdag 2020, gepresenteerd door Amber Brantsen, is van 19.00 tot 19.50 uur op NPO 1. ",Özet,"Woensdag, 02:50"
113,https://nos.nl/artikel/2330263-koning-op-lege-dam-thuis-volkslied-zingen-en-geen-bevrijdingsfestivals.html,"
    Koning op lege Dam, thuis volkslied zingen en geen Bevrijdingsfestivals
  ","De vlag halfstok hangen, als je een trompet hebt thuis de taptoe spelen en het Wilhelmus meezingen vanuit je woonkamer. De Dodenherdenking en Bevrijdingsdag op 4 en 5 mei zien er dit jaar anders uit dan anders vanwege het coronavirus.Het was al bekend dat de Dodenherdenking op de Dam zonder publiek zou worden gehouden. Het Nationaal Comité 4 en 5 mei, onder leiding van oud-Kamervoorzitter Gerdi Verbeet, heeft vandaag de plannen voor de herdenking van het einde van de Tweede Wereldoorlog uit de doeken gedaan.Koning Willem-Alexander en koningin Máxima zullen net als normaal op 4 mei een krans leggen bij het Nationaal Monument op de Dam, maar daar zijn dus geen bezoekers bij. Wel zijn Verbeet, burgemeester Halsema en premier Rutte aanwezig. Na de kranslegging houdt de koning op de lege Dam een toespraak. De ceremonie is live te volgen bij de NOS.De organisatie roept mensen nadrukkelijk op om de herdenking thuis te volgen via televisie of internet en vooral niet naar de Dam te komen. De Dodenherdenking begint zoals ieder jaar met het trompetsignaal taptoe, om 19.58 uur. Het Nationaal Comité roept alle mensen met een blaasinstrument op om het signaal vanuit huis mee te spelen. Na twee minuten stilte zal het volkslied klinken; het is de bedoeling dat mensen dat thuis ook meezingen.Tijdens de ceremonie wordt een gedicht voorgedragen door de 16-jarige Eva Pronk, spreekt schrijver Arnon Grunberg in de Nieuwe Kerk de 4 mei-voordracht uit en zingt Simone Kleinsma een lied in de Nieuwe Kerk, begeleid door een kleine delegatie van het Metropole Orkest.Bondskanselier Merkel zou dit jaar op Bevrijdingsdag de 5 mei-lezing houden, maar ook dat gaat niet door. Verder zijn er vanwege anticoronamaatregelen ook geen Bevrijdingsfestivals. Wel laten ambassadeurs Roxeanne Hazes, Snelle, Lucas & Steve en Kris Kross Amsterdam op 5 mei via internet van zich horen en wordt er een Vrijheidsvuur ontstoken in Wageningen, dat daarna langs de verschillende provincies gaat.En in plaats van het jaarlijkse 5 mei-concert is er een NOS-uitzending vanuit de foyer van Carré in Amsterdam, met Simone Kleinsma, Giovanca, Roel van Velzen, mezzosopraan Maria Fiselier en violiste Noa Wildschut. De uitzending begint om 20.35 uur op NPO 1.",Özet,"Zo 12 april, 17:03"
114,https://nos.nl/artikel/2329023-fred-westerbeke-krijgt-onderscheiding-op-initiatief-van-mh17-nabestaanden.html,"
    Fred Westerbeke krijgt onderscheiding op initiatief van MH17-nabestaanden 
  ","Op initiatief van de nabestaanden van de slachtoffers van vlucht MH17 is Fred Westerbeke benoemd tot Commandeur in de Orde van Oranje-Nassau. De hoge onderscheiding kreeg hij in het bijzonder voor zijn werk in de zaak over het neerhalen van MH17 en zijn werk als hoofdofficier van justitie bij het Landelijk Parket van het Openbaar Ministerie.""Je hebt voor de nabestaanden gedaan wat je kon, dat hebben ze herkend en daar willen ze je voor eren"", zei minister Grapperhaus bij het toekennen van de onderscheiding. ""Een hogere eer lijkt mij nauwelijks denkbaar. In je zoektocht naar de waarheid over de ramp met vlucht MH17 heb je je door niets of niemand laten intimideren of tegenhouden.""
      Hij was gedreven en begaan, dat voelde je.
    ""Hier hadden honderden mensen moeten en kunnen zitten"", vertelde Grapperhaus. ""We hadden ze graag uitgenodigd en ze waren zeker gekomen. Maar de huidige coronacrisis staat het niet toe. Als het niet kan zoals het moet, dan moet het zoals het kan.""Volgens Piet Ploeg van de Stichting Vliegramp MH17 is de onderscheiding dubbel en dwars verdiend. ""Fred was er voor de nabestaanden als zij hem nodig hadden. Niet alleen in Nederland, maar internationaal. Hij stelde zich kwetsbaar op, maar vertelde de boodschap. Hij was gedreven en begaan, dat voelde je.""Westerbeke was sinds 2014 hoofdofficier van justitie van het Landelijk Parket en in die rol onder meer verantwoordelijk voor het strafrechtelijk onderzoek naar het neerhalen van vlucht MH17.Gisteren had Westerbeke zijn afscheid als hoofdofficier en kreeg hij de onderscheiding van Grapperhaus. Vandaag start hij als de nieuwe politiechef van de eenheid Rotterdam.",Özet,"Wo 1 april, 09:59"
115,https://nos.nl/artikel/2329000-biograaf-haalt-uit-naar-egoistische-harry-en-meghan.html,"
    Biograaf haalt uit naar ""egoïstische"" Harry en Meghan
  ","De biograaf van de Britse prins Harry heeft in een artikel in modemagazine Tatler hard uitgehaald naar Harry en zijn vrouw Meghan, die sinds gisteren geen volwaardige leden van het Britse koningshuis meer zijn.Schrijfster Angela Levin, die voor haar boek een jaar mocht optrekken met Harry, leerde de prins in 2017 kennen als een charismatische en grappige man.Drie jaar later ziet ze ""een enorme verandering in zijn doen en laten"". Volgens Levin zijn Harry en Meghan ""toenemend egoïstisch"", doelend op het besluit van het paar een stap terug te doen in het Britse koningshuis en te verhuizen naar Noord-Amerika. ""Harry is bitter geworden en komt continu gestresst over"", aldus Levin.Volgens haar had de Harry die ze zo goed leerde kennen nooit zijn familie de rug toegekeerd. En al helemaal niet temidden van ""een nationale crisis"", schrijft ze, refererend aan de coronacrisis en het gegeven dat Harry's vader kroonprins Charles besmet is met het virus. Ze herkent de prins naar eigen zeggen ""nog amper"", volgens Levin omdat hij door zijn vrouw in de spotlights staat die hij juist zo verafschuwt.Harry en Meghan bedankten gisteren op hun laatste dag als fulltime royals op Instagram hun volgers voor de steun. ""Ook al zien jullie ons hier niet meer, het werk gaat door"", schreef het stel.As we can all feel, the world at this moment seems extraordinarily fragile. Yet we are confident that every human being has the potential and opportunity to make a difference—as seen now across the globe, in our families, our communities and those on the front line—together we can lift each other up to realise the fullness of that promise.

What’s most important right now is the health and wellbeing of everyone across the globe and finding solutions for the many issues that have presented themselves as a result of this pandemic.

As we all find the part we are to play in this global shift and changing of habits, we are focusing this new chapter to understand how we can best contribute.

While you may not see us here, the work continues.

Thank you to this community - for the support, the inspiration and the shared commitment to the good in the world. We look forward to reconnecting with you soon. You’ve been great!

Until then, please take good care of yourselves, and of one another.

Harry and Meghan",Özet,"Wo 1 april, 04:09"
116,https://nos.nl/artikel/2330760-franse-zanger-christophe-van-aline-overleden.html,"
    Franse zanger Christophe, van ""Aline"", overleden
  ","In Frankrijk is zanger Christophe overleden. Dat heeft zijn familie bekendgemaakt aan Franse media.Christophe was 74 jaar. Hij werd in 1965 bekend met het nummer Aline, dat in diverse landen een hit was en ook in Nederland uitgroeide tot een klassiek chanson.Latere hits van Christophe zijn onder meer Les Marionettes, Les Mots Bleus (geschreven door Jean-Michel Jarre) en Les Paradis Perdus.In 1974 gaf Christophe, die eigenlijk Daniel Bevilacqua heette, een afscheidsconcert. Maar twintig jaar later maakte hij weer nieuwe muziek en trad hij weer op. Vorig jaar bracht hij nog twee albums uit met duetten.Christophe werd drie weken geleden in het ziekenhuis opgenomen. Volgens de krant Le Parisien was dat vanwege een coronabesmetting, maar zijn familie zegt daar niets over en meldt alleen dat longemfyseem hem fataal is geworden.Christophe tu es parti ce soir .. et ce soir ce sont les Paradis perdus.. on pense que les gens qu’on aime sont éternels et ils le sont, et tu l’es.. #christophe #le dernier des Bevilacqua",Özet,"Vrijdag, 09:39"
117,https://nos.nl/artikel/2330733-first-blood-acteur-brian-dennehy-81-overleden.html,"
    First Blood-acteur Brian Dennehy (81) overleden
  ","De Amerikaanse acteur Brian Dennehy is overleden. Hij was vooral bekend van zijn rol als sheriff Will Teasle in de actiefilm First Blood, de eerste van de reeks over John J. Rambo met Sylvester Stallone. Dennehy was daarnaast een gevierd toneelspeler en won tot twee keer toe de prestigieuze Tony-award. Dennehy was 81 jaar.""Met pijn in het hart maken we bekend dat onze vader, Brian, afgelopen nacht een natuurlijke dood is gestorven, niets Covid-gerelateerds"", meldt zijn dochter. ""Groter dan het leven zelf, ontzettend gul en een trotse en toegewijde vader en grootvader. Hij wordt gemist door zijn vrouw Jennifer, familie en vele vrienden.""Het grote publiek kende Dennehy verder vooral van zijn rollen in Amerikaanse films als Cocoon, Romeo + Juliet en Righteous Kill. Ook speelde hij onder meer in de bekroonde televisieseries The West Wing, The Good Wife en 30 Rock. Zijn Tony-awards kreeg hij voor de toneelstukken Death of a Salesman (1999) en Long Day's Journey into the Night (2003).""Van het theater heb ik altijd gehouden, maar naarmate je ouder wordt, wordt het wel steeds moeilijker om te doen"", zei Dennehy in 2016 over zijn carrière op de planken. Hoewel hij dat jaar stopte met toneel, ging hij verder met zijn werk voor de camera. Recentelijk speelde hij nog in de serie The Blacklist en binnenkort zal hij nog postuum te zien zijn in de film Son of the South.Twee jaar geleden betoonde hij zich nog tevreden over wat hij had bereikt. ""Het was een geweldige rit. Ik heb een geweldig huis, geen paleis of een herenhuis, maar een comfortabel thuis. En ik heb mijn kinderen zien opgroeien en allemaal naar school laten gaan. Iedereen om me heen is relatief gezond en gelukkig. Meer kan een mens niet vragen.""",Özet,"Donderdag, 23:12"
118,https://nos.nl/artikel/2330721-metro-verdwijnt-als-papieren-krant-gaat-online-verder.html,"
    Metro verdwijnt als papieren krant, gaat online verder  
  ","De gratis krant Metro gaat online verder, schrijft De Telegraaf. Het coronavirus heeft de krant zwaar getroffen, waardoor er sinds het begin van de coronacrisis al geen papieren oplage meer was. De papieren versie stopt nu definitief.Metro werd sinds juni 1999 verspreid op treinstations en op andere plekken. Omdat het aantal reizigers de afgelopen maanden met 85 procent afnam, was het volgens de krant niet meer rendabel en duurzaam om Metro uit te brengen.Halverwege maart werden daarom de drukpersen stilgelegd. ""Wij zullen ons nu volledig richten op het maken van mooie verhalen voor onze website Metronieuws.nl"", schreef Metro al op zijn site.In 2012 werd Metro overgenomen door de Telegraaf Media Groep, die toen ook al concurrent Sp!ts in handen had. Twee jaar later werden de twee gratis kranten samengevoegd tot de titel Metro.",Özet,"Donderdag, 20:40"
119,https://nos.nl/artikel/2330509-huidige-pandemie-zit-tentoonstelling-over-epidemieen-in-de-weg.html,"
    Huidige pandemie zit tentoonstelling over epidemieën in de weg
  ","Vandaag zou een tentoonstelling over epidemieën door de eeuwen heen groots geopend worden. Het Rijksmuseum Boerhaave in Leiden had er koning Willem-Alexander zelfs voor weten te strikken. Toch gaat dat plan voorlopig niet door, vanwege - precies ja - een pandemie.Directeur Amito Haarhuis van Boerhaave ziet de ironie ook. Twee jaar was hij bezig met de voorbereiding. ""De rode draad door het verhaal was 'ziekte X', een onbekende ziekte die zomaar de kop op kon steken, maar niemand weet waar of wanneer. En toen was daar opeens corona"", zei Haarhuis gisteren in Nieuws en Co op NPO Radio 1. ""We wilden met de tentoonstelling waarschuwen voor infectieziekten.""Besmet!, zoals de tentoonstelling heet, zou over besmettelijke ziekten door de eeuwen heen gaan. Het begin lag in de 14e eeuw, toen de wereld te maken kreeg met de pest, de grootste pandemie ooit. Ongeveer een derde van alle Europeanen overleed aan de ziekte.""We proberen parallellen te trekken tussen het heden en het verleden"", zegt museumdirecteur Haarhuis. Sommige dingen die we nu om ons heen zien gebeuren gebeurden eerder ook al. ""In de tentoonstelling zit bijvoorbeeld een quarantainetunnel. Dat gaat over de fysieke isolatie van besmette personen. Dat is iets dat we al kennen sinds de middeleeuwen. Vroeger werden buiten de stad pesthuizen gebouwd, eigenlijk quarantainestations.""Afgezonderd van de rest van de maatschappij werden patiënten daar behandeld. ""Artsen droegen daar een soort snavelmaskers. Die zou je nu kunnen vergelijken met de mondkapjes die we dragen. Beschermende kleding zie je dus ook al eeuwen terug.""Ook de angst om besmet te worden gaat ver terug. ""Iemand die eeuwen geleden aan lepra leed moest met een klepper rondlopen, of een bel om zijn nek binden om zichzelf aan te kondigen. Dat is eigenlijk social distancing avant la lettre, maar dan wel afgedwongen.""Van de geplande tentoonstelling in Rijksmuseum Boerhaave is voorlopig niets te zien; het Leidse museum is dicht, net als alle musea in Nederland. De makers gebruiken de extra tijd om Besmet! verder te ontwikkelen. Haarhuis wil op de huidige tijd reflecteren. ""We willen een maatschappelijk beeld geven van de afgelopen tijd."" Wanneer het publiek dat beeld kan bekijken, is nog niet bekend.Wat kunnen we leren van eerdere virusuitbraken? Gingen landen toen ook 'op slot'? Bekijk historische beelden van virusuitbraken van de afgelopen eeuw op NPO Focus.Verhalen rond het coronavirus bundelen we op aparte pagina's. Klik hier voor achtergrond- en uitlegverhalen. Klik hier voor onze serie 'In de frontlinie', waarin zorgmedewerkers dagelijks hun verhaal vertellen. Verhalen uit het dagelijks leven zijn hier te vinden. Het belangrijkste sportnieuws is hier verzameld. Klik hier voor antwoorden op vragen rond corona. En hier voor de bijzondere verhalen uit het buitenland.",Özet,"Woensdag, 06:24"
120,https://nos.nl/artikel/2330113-handgeschreven-tekst-van-hey-jude-levert-ruim-8-ton-op.html,"
    Handgeschreven tekst van Hey Jude levert ruim 8 ton op
  ","Een handgeschreven tekst van het Beatles-nummer Hey Jude is op een internetveiling verkocht voor ruim 900.000 dollar, omgerekend 832.000 euro. Dat is negen keer meer dan de verwachting van het veilinghuis.Volgens Julien's Auctions gebruikte schrijver en zanger Paul McCartney de haastig opgeschreven zinnen in 1968 als geheugensteuntje bij het opnemen van het lied.Op de veiling, georganiseerd omdat het deze week 50 jaar geleden was dat bekend werd dat The Beatles uit elkaar waren, werden meer dan 250 Beatles-objecten verkocht. Zo ging een basdrumvel met daarop het logo van de Britse band dat was gebruikt tijdens de eerste Amerikaanse tour in 1964 weg voor 200.000 dollar (182.000 euro).SOLD for $200,000! A vintage Ludwig brand bass drumhead bearing The Beatles logo. 

Sold today in our special ""All Beatles"" live auction at https://t.co/gg23rbo6vV.

#TheBeatles #JuliensAuctions #Auction #Memorabilia #JohnLennon #RingoStarr #GeorgeHarrison #PaulMcCartney",Özet,"Za 11 april, 02:39"
121,https://nos.nl/artikel/2330100-gewoon-opnieuw-door-alex-klaasen-wint-annie-m-g-schmidtprijs.html,"
    ""Gewoon Opnieuw"" door Alex Klaasen wint Annie M.G. Schmidtprijs
  ","De Annie M.G. Schmidtprijs voor het beste Nederlandstalige theaterlied van het jaar gaat naar Gewoon Opnieuw, uitgevoerd door Alex Klaasen. Het lied komt uit de voorstelling Showponies II.Jurrian van Dongen schreef de tekst van het lied en Peter van de Witte componeerde de muziek. Zij en Klaasen ontvangen een bronzen buste van Annie M.G. Schmidt en 3500 euro.De tekst van het lied biedt ""iets van hoop"", meldt de jury van de prijs. ""Muzikaal op hoog peil, een fraaie doorgecomponeerde melodie; de uitvoerende is sowieso de beste zanger van allemaal.""Luister hier het lied Gewoon Opnieuw:Alex Klaasen laat in een video weten heel erg blij en trots te zijn. Hij bedankt de jury en de schrijver en componist van het lied. ""Ik had een idee voor een lied en dan moet je altijd afwachten of mensen begrijpen wat je daarmee bedoelt"", zegt hij. ""En Jurrian en Peter begrepen dat.""Andere genomineerden voor de prijs waren Arjen Lubach met Beter in bed, Brigitte Kaandorp met Het is gebeurd, Kiki Schippers met Dorp, Mike Boddé met Ik dacht dat jij het was en Yvonne van den Eerenbeemt met La Fin.De prijs zou eigenlijk 30 maart uitgereikt worden in Theater Bellevue in Amsterdam, maar dat ging niet door vanwege het coronavirus. Daarom werd de prijs vandaag bekendgemaakt op NPO Radio 5.Klaasen vindt het jammer dat de prijsuitreiking niet doorging. ""Ik had me heel erg verheugd op de liedjes van de anderen. Die heb ik stiekem grijsgedraaid, want ik vond ze allemaal retegoed."" De zanger en acteur stelt voor de liedjes toch nog op te voeren, ""desnoods met z'n vijven"".",Özet,"Vr 10 april, 21:48"
122,https://nos.nl/artikel/2330094-dichter-hans-verhagen-81-overleden.html,"
    Dichter Hans Verhagen (81) overleden
  ","De dichter, schilder en televisiemaker Hans Verhagen is op 81-jarige leeftijd overleden. Hij was al geruime tijd ziek, laat zijn uitgever Nijgh & Van Ditmar weten.Verhagen debuteerde begin jaren 60 met de dichtbundel Anatomie van een Noorman. Hij werd onderdeel van het literaire tijdschrift Gard Sivik, dat later De Nieuwe Stijl ging heten. Samen met de dichters Armando, Hans Sleutelaar en C.B. Vaandrager zette hij zich af tegen de poëzie van de Vijftigers.In 1967 maakte Verhagen samen met Wim T. Schippers en Wim van der Linden het geruchtmakende televisieprogramma Hoepla voor de VPRO. In dat programma werd voor de eerste keer een naakte vrouw op de Nederlandse televisie uitgezonden.Ook na de jaren 60 werkte Verhagen nog aan allerlei verschillende dichtbundels en televisieprogramma's. Ook begon hij in de jaren 80 met schilderen.Voor zijn poëzie won Verhagen in 2009 de P.C. Hooftprijs. ""Zowel tijdens de jaren 60 als in de 21ste eeuw schreef Verhagen verbluffend goede poëzie"", zei de jury van de prestigieuze prijs toen. 'Vanwege zijn humor, zijn engagement, zijn poëtische durf en eigenzinnigheid dragen wij hem voor.""In 2017 verscheen een bundel met de verzamelde gedichten van Verhagen. Op de achterflap zegt Remco Campert: ""Naar mijn onbescheiden mening is Verhagen met Lucebert de grootste moderne Nederlandse dichter.""",Özet,"Vr 10 april, 20:34"
123,https://nos.nl/artikel/2330029-de-nos-blikt-vanmiddag-terug-op-ek-92-wat-een-tempo-nooit-meer-gezien.html,"
    De NOS blikt vanmiddag terug op EK ""92: ""Wat een tempo, nooit meer gezien""
  ","""Echt waar? Geweldig! Zó leuk"", zegt Bryan Roy over de telefoon als hij hoort dat de NOS zondagmiddag terugblikt op het EK van 1992. ""Ik kijk bijna geen tv meer, maar dit wil ik niet missen.""Voor de toen 22-jarige linksbuiten Roy was het EK van 1992 zijn tweede grote toernooi. Op het WK van 1990 had hij geen minuut gespeeld, maar op het EK in Zweden was hij na een sterke voorbereiding met goals tegen Frankrijk en Wales basisspeler.Met onder anderen Dennis Bergkamp en Frank de Boer vormde Roy de nieuwe generatie in de selectie van Oranje. Generatiegenoot Richard Witschge miste het toernooi door een blessure en was vervangen door broer Rob.Vanmiddag duiken we weer in het rijkgevulde archief van Studio Sport. Deze keer gaan we terug naar het EK van 1992 en in het bijzonder de fraaie 3-1 zege van Oranje op Duitsland. Van 15.00 tot 17.50 uur op NPO 1, NOS.nl en in de NOS-app.Verder bestond het elftal vooral uit de kampioenen van 1988, met Marco van Basten, Ruud Gullit, Frank Rijkaard en Ronald Koeman. ""Van Basten was nooit zo goed als toen"", herinnert Roy zich. ""Hij was van een andere planeet.""""Maar ook Gullit, Rijkaard en Koeman waren zó goed"", zegt Roy. ""De energie en het niveau op de training waren ongekend. Echt een genot. Niet normaal, wat een tempo. Ik had dat nog nooit meegemaakt en heb het daarna ook nooit meer gezien.""Selectie Oranje op EK 1992Doel: Hans van Breukelen (PSV), Stanley Menzo (Ajax).Verdediging: Berry van Aerle (PSV), Adri van Tiggelen (PSV), Ronald Koeman (FC Barcelona), Danny Blind (Ajax), Frank de Boer (Ajax).Middenveld: Jan Wouters (Bayern München), Frank Rijkaard (AC Milan), Wim Jonk (Ajax), Rob Witschge (Feyenoord), Aron Winter (Ajax), Peter Bosz (Feyenoord), Dennis Bergkamp (Ajax).Aanval: Marco van Basten (AC Milan), Ruud Gullit (AC Milan), John van 't Schip (Ajax), Wim Kieft (PSV), Eric Viscaal (AA Gent), Bryan Roy (Ajax).Coach: Rinus Michels.Assistenten: Dick Advocaat en Bert van Lingen""Hoe mooi is dat?!"", gaat Roy verder. ""Dat je als jonge speler met de beste spelers van de wereld op het veld staat, jouw landgenoten. Heel eervol. Ik keek tegen die mannen op. Ik was achttien toen ze Europees kampioen werden.""Na het onder Leo Beenhakker mislukte WK van 1990 was Rinus Michels, de coach van 1988, teruggekeerd aan het roer van Oranje. Het EK in Zweden zou zijn laatste kunstje zijn. Het ontzag van Roy voor Michels was groot.
      ""Hé Garfield! Word wakker""
    ""Michels is zo streng, dat dacht ik. Een hork. Ik was eerst een beetje bang voor hem"", zegt Roy. ""Maar hij bleek zo'n lieve man. Ook in zijn manier van coachen. Zo ken je hem eigenlijk niet. Ik kijk met veel plezier op hem terug.""Roy herinnert zich een vermakelijk incident met de oefenmeester. ""Op een gegeven moment zitten we na de training op het veld voor een bespreking. Michels zit op een bal"", weet Roy nog. ""De trainingen waren best zwaar voor me en ik was in slaap gevallen. Toen tikte hij me aan: 'Hé Garfield! Word wakker!' Iedereen huilen van het lachen natuurlijk.""Na de 1-0 overwinning op Schotland en het 0-0 gelijkspel tegen het GOS (Gemenebest van Onafhankelijke Staten, de voormalige Sovjet-Unie) speelde Nederland in de derde groepswedstrijd aartsrivaal Duitsland van de mat (3-1) en daarmee nam Oranje revanche voor de nederlaag op het WK van 1990.""Een geweldige wedstrijd"", weet Roy nog. ""Een van de beste wedstrijden van Oranje ooit misschien wel. Vooraf werd het behoorlijk opgeklopt natuurlijk, Nederland-Duitsland, maar we lieten het zien.""Wie kon dit Oranje nog stoppen? Dat was de vraag na de glorieuze wedstrijd tegen Duitsland. Denemarken was het antwoord. Een team dat tien dagen voor het EK als vervanger van het verbannen Joegoslavië van de camping was geplukt. De latere Europees kampioen versloeg Nederland na het nemen van strafschoppen.""De bal wilde er niet in"", zegt Roy over die halve finale tegen de Denen die na negentig minuten reguliere speeltijd eindigde in een 2-2 gelijkspel. In de verlenging miste Roy een grote kans en in de noodzakelijke strafschoppenserie tekende uitgerekend Marco van Basten voor de enige misser.""Die wedstrijd tegen Duitsland was fantastisch, maar de uitschakeling is me van dit toernooi toch het meeste bijgebleven"", aldus Roy. ""We hadden Europees kampioen moeten worden.""Gelukkig voor Roy gaat de meeste aandacht zondagmiddag bij de NOS uit naar de wedstrijd tegen Duitsland. Thuis op de bank in Amsterdam kunnen hij en heel Nederland nog eens nagenieten van zijn eigen verrichtingen en die van het mooie Oranje van 1992.",Özet,"Vr 10 april, 10:40"
124,https://nos.nl/artikel/2330024-digitale-prijs-voor-nos-bevrijdingssite.html,"
    Digitale prijs voor NOS-bevrijdingssite
  ","De NOS-bevrijdingssite heeft een zilveren SpinAward voor beste website gewonnen. Op de site 75 jaar bevrijding houdt de NOS het nieuws over het einde van de Tweede Wereldoorlog bij alsof het nu gebeurt.De NOS was een van de twee winnaars in de categorie website. Ook de Waardeer het, repareer het-site van SIRE won een zilveren spin. De ideële reclameorganisatie won in totaal vier prijzen.De hoofdprijs van de avond, de Grand SpinAward, ging naar de Albert Heijn voor de mobiele app bij zijn voetbalplaatjesactie. In totaal werden er 15 gouden en 20 zilveren spinnen uitgereikt.De SpinAwards voor beste digitale producties worden sinds 1998 bekendgemaakt op een gala-avond. Die ging niet door vanwege de coronacrisis. In plaats daarvan werd deelnemers gevraagd hun werk digitaal aan de jury te presenteren.De bevrijdingssite is de digitale variant van de NOS-bevrijdingsjournaals. Die zijn vanaf 27 april weer op televisie te zien.",Özet,"Vr 10 april, 09:20"
125,https://nos.nl/artikel/2329929-cultuursector-roept-mensen-op-geen-geld-terug-te-vragen-voor-gekochte-kaartjes.html,"
    Cultuursector roept mensen op geen geld terug te vragen voor gekochte kaartjes
  ","Nederlandse theaters, concertzalen, evenement- en sportorganisatoren, musea en festivals doen de oproep aan het publiek om geen geld terug te vragen voor tickets die zij al gekocht hadden, maar die niet kunnen worden gebruikt vanwege de coronacrisis.Op deze manier hoeven culturele instellingen minder geld terug te betalen en houden zij een buffer om na de coronacrisis nieuwe producties op te zetten of nieuwe voorstellingen en concerten in te plannen.Volgens directeur Jeroen Bartelse van TivoliVredenburg in Utrecht zijn er drie mogelijkheden waar mensen gebruik van kunnen maken. Als een evenement verplaatst is, mag je het kaartje bewaren voor dat moment. Bij afgelasting kan een voucher aangevraagd worden voor een ander evenement of voorstelling. ""Maar het is natuurlijk ook mogelijk om je geld terug te vragen, daar heb je gewoon recht op"", benadrukt Bartelse.Op dit moment schat Bartelse dat er vele honderdduizenden kaartjes voor duizenden evenementen verkocht zijn. ""Als het geld volgens de normale regels terugbetaald wordt, is dat een enorme klap voor verschillende organisaties. Dat redden sommige zalen en festivals niet"", zegt hij. ""We hopen niet dat er geld wordt teruggevraagd, want we kunnen het hard gebruiken"", legt hij uit. ""Veel organisaties hebben de inkomsten niet alleen nodig om kosten te dekken, maar ook om te investeren in andere evenementen en in volgende seizoenen.""Hij roept mensen daarom op om ""aardig te zijn"". ""Met een voucher wordt het probleem voor ons even uitgesteld. Het is daarmee niet opgelost."" Het doet Bartelse pijn dat de cultuursector nu op zijn gat ligt. ""Bij ons is het ook treurig"", stelt hij. ""Normaal gesproken bruist het iedere dag bij ons met duizenden bezoekers.""TivoliVredenburg heeft tot 1 juni 500 evenementen afgelast. Daar waren volgens Bartelse 130.000 tickets voor verkocht. ""Dat is vooral erg voor onze artiesten en zzp'ers. Die zitten in een klap zonder werk.""Bartelse verwacht dat het nog wel even duurt voordat hij weer bezoekers in zijn zaal kan verwelkomen. ""Ook als de maatregelen van het kabinet worden versoepeld, denk ik dat het nog wel even duurt. Misschien dat bijvoorbeeld musea dan langzaamaan wel kleine groepjes mensen kunnen toelaten"", legt hij uit. ""Voor grote concerten en festivals kunnen we op onze klompen aanvoelen dat het langer duurt. We waren als eerste dicht en zullen waarschijnlijk pas als laatste weer opengaan.""Samen met het ministerie van Onderwijs, Cultuur en Wetenschap heeft de sector de website www.bewaarjeticket.nl opgezet, met informatie over bijvoorbeeld het inwisselen van tickets voor vouchers die op een ander moment te gebruiken zijn.NOS Stories maakte ook een video over de vraag of je je geld terug kan krijgen voor geannuleerde concerten of festivals. Die zie je hieronder.",Özet,"Do 9 april, 12:22"
126,https://nos.nl/artikel/2329661-met-een-tas-vol-microfoons-op-zoek-naar-het-geluid-van-sport.html,"
    Met een tas vol microfoons op zoek naar ""het geluid van sport""
  ","Wat hoorde Marco van Basten toen hij in de EK-finale van 1988 de bal uit de lucht over Dasajev in het doel poeierde? Hoe klonken de laatste stappen van Ellen van Langen toen ze goud pakte bij de Olympische Spelen van 1992? En waarom lijken Roger Federer en Rafael Nadal aan te voelen waar hun tegenstanders de bal heen slaan?Het antwoord op de laatste vraag zou zomaar iets met geluid te maken kunnen hebben. ""Die lui slaan knetterhard"", vertelt NOS-verslaggever Steven Dalebout. ""Als je kan horen hoe een geslagen bal klinkt en welk effect bij welk geluid hoort, dan heb je een voorsprong. Want dat geluid is sneller bij jou dan dat je kunt zien wat voor bal het wordt.""Het is een van de lessen die radiomaker Dalebout trok na een paar weken onderzoek. De resultaten daarvan zijn de komende vier dinsdagen te horen in de serie 'Het geluid van sport' op NPO Radio 1.""Volgens mij is het nog nooit eerder gedaan. Ik luisterde en keek vaak naar sportwedstrijden. Dan hoorde ik op de radio een voetbalverslag op zondagmiddag, compleet met stadiongeluid. Maar je hoort niet hoe de sporter het geluid hoort. Die sporter hoort veel meer.""Ja, daar is 'ie dan! 🥁

'Het Geluid van Sport' is vanaf nu beschikbaar als podcast! 

🔊NPO: https://t.co/ckIo8rcLif 
🔊Apple: https://t.co/YUDvLu1Kl9
🔊Spotify: https://t.co/cPha5be57KIronisch genoeg hebben veel voetballiefhebbers in de aanloop naar de coronacrisis een voorproefje gekregen. Omdat veel wedstrijden zonder publiek werden uitgezonden, was elke aanwijzing, elk protest, elke botsing van scheen op scheen opeens te horen voor de televisiekijker.Maar ook dat geeft een eenzijdig beeld, vindt Dalebout. Of beter, een eenzijdig geluid. ""In de NBA hoor je zelfs in het stadion de 'flap' van het netje heel hard. Die hebben daar een microfoontje op staan"", geeft hij als voorbeeld. ""Maar dat is natuurlijk niet het echte geluid. Want als je zelf basketbalt, hoor je niet én het netje heel goed én de piepende schoenen heel goed. Ik wilde op zoek naar het echte geluid.""Vanaf 7 aprilDe vierdelige serie 'Het geluid van sport' is vanaf 7 april elke dinsdag tussen 22.00 en 23.00 uur te horen in Langs de Lijn En Omstreken op NPO Radio 1 en als podcast. De podcasts zijn te beluisteren via de NPO, Spotify en Apple.Dalebout plaatste microfoontjes onder de basketbalring en aan weerszijden van het tennisnet. Ook dook hij in het water met synchroonzwemmers en stapte hij in de boot bij toproeiers.""Normaal gesproken werk ik met één microfoon. Daar maak ik interviews mee en daar neem ik ook geluiden mee op als ik een reportage maak. Maar dat is een nogal standaard ding"", vervolgt Dalebout.""Nu hebben we allerlei microfoontjes bij elkaar gezocht. Een stereomicrofoon bijvoorbeeld, waardoor je met twee oren hoort. Ik heb bij de aflevering over roeien de hele boot volgehangen met microfoons, die ook tegen het water beschermd moesten worden. En een richtmicrofoon op de riem die het water inging. Zo heb ik het bij elke sport op een iets andere manier gedaan.""Beluister hieronder of bekijk hier de uitzending van Langs de Lijn En Omstreken, waarin Steven Dalebout vertelt over zijn project.Voor een radiofanaat als Dalebout was het vangen van de geluiden op ongebruikelijke manieren al bijzonder. ""Ik wilde het geluid horen. Maar het werd pas echt interessant toen ik erachter kwam dat geluid voor sporters ook echt een rol speelt.""Denk maar aan de tennissers, die aan het geluid kunnen horen wat voor bal geslagen wordt. ""Maar het kan ook anders. Zo heb je bijvoorbeeld Lee Duck-hee, een Zuid-Koreaanse tennisser op de ATP-tour. Lee is doof. Hij heeft dus helemaal geen voordeel van het geluid van de bal. Maar, zo zegt hij, ik word er ook niet door afgeleid. Zo werkt geluid dus ook.""",Özet,"Di 7 april, 06:35"
127,https://nos.nl/artikel/2329636-james-bond-actrice-honor-blackman-94-overleden.html,"
    James Bond-actrice Honor Blackman (94) overleden
  ","Honor Blackman, de actrice die bekend werd als 'Bondgirl' Pussy Galore in de film Goldfinger uit 1964, is overleden. Ze is 94 jaar geworden. Nabestaanden laten weten dat ze vredig is ingeslapen in haar huis in het zuidoosten van Engeland, schrijft de BBC.Blackman is ook bekend van haar hoofdrol naast Patrick Macnee in de tv-serie The Avengers, waarin ze Cathe Gale speelde. Daarnaast was ze Hera in de film Jason and the Argonauts en Laura West in de tv-serie The Upper Hand.Op sociale media halen bewonderaars herinneringen op aan de actrice.Volgens acteur en comedian David Walliams zal Blackman altijd blijven voortleven door haar rol als Pussy Galore: Farewell Honor Blackman. She will live forever as Pussy Galore in ‘Goldfinger’. @007",Özet,"Ma 6 april, 20:38"
128,https://nos.nl/artikel/2329560-zangeres-duffy-vertelt-meer-over-ontvoering-ik-voel-nog-de-pijn.html,"
    Zangeres Duffy vertelt meer over ontvoering: ""Ik voel nog de pijn""
  ","""Door niet erover te praten, werd de verkrachting een intiem deel van mij. Maar dat wilde ik niet meer, ik wilde vrij zijn."" De Britse zangeres Duffy heeft meer verteld over haar ontvoering en verkrachting, waarover ze in februari op haar Instagram-account voor het eerst iets deelde.In een zeven pagina's tellend blog schrijft ze dat ze er bijna tien jaar over heeft gedaan om de moed te vinden om te vertellen wat ze heeft meegemaakt. Op haar verjaardag werd ze in een restaurant gedrogeerd en ontvoerd. Vier weken lang was ze onder invloed en kreeg ze alles maar half mee, schrijft ze.In die tijd werd de zangeres naar het buitenland gebracht; welk buitenland vertelt ze niet. ""Ik kon me niet herinneren dat ik op een vliegtuig was gestapt, maar ik werd wakker in een rijdend voertuig."" Vervolgens werd ze in een hotelkamer gestopt. ""De dader verkrachtte me daar. Ik voel nog de pijn. Ik weet nog dat ik bij zinnen probeerde te blijven nadat het was gebeurd.""Duffy schrijft dat ze erover nadacht om naar een dorp in de buurt te vluchten terwijl de man sliep, maar dat ze geen geld had. Ook was ze bang dat hij de politie zou bellen en haar zou opgeven als vermist persoon. ""Ik weet niet waar ik de kracht vandaan heb gehaald om het die dagen vol te houden.""""Daarna vloog ik met hem terug. Ik heb me op dat moment zo normaal mogelijk proberen te gedragen."" Eenmaal thuis voelde ze zich net een zombie, schrijft ze. Maar ze was nog niet van haar belager af. ""Ik wist dat mijn leven in direct gevaar was. Hij wekte de indruk dat hij me wilde vermoorden.""Duffy durfde in eerste instantie niet naar de politie te stappen, omdat het onveilig voelde, schrijft ze. Uiteindelijk deed ze toch haar verhaal tegen twee agentes. Ze heeft ervoor gekozen de naam van de dader niet te noemen. ""De identiteit van de verkrachter is alleen voor de politie bedoeld."" Of de Britse politie ook actief onderzoek doet in de zaak, is niet duidelijk.In de drie jaar die volgden, verhuisde Duffy vijf keer. Pas in haar vijfde huis voelde ze zich veilig, schrijft ze. Daar bracht ze jaren in isolatie door. ""Ik wilde het liefst van naam veranderen, emigreren en bijvoorbeeld bloemist worden."" Maar hoe langer die stilte duurde, hoe meer ze besefte dat ze zich niet kon blijven verbergen.Al die tijd zonder muziek doorbrengen, was zwaar voor haar, schrijft ze. ""Als ik niet kan zingen, vreet dat aan me."" Maar zomaar terugkeren in de muziekwereld ging niet. ""Ik was bang dat ik allerlei vragen zou krijgen over waar ik al die jaren geweest was. Dan had ik moeten liegen en dat had ik niet gekund.""Na haar onthulling kreeg ze tot haar verbazing veel mooie berichten van haar volgers. ""Dat emotioneerde me ontzettend. Ik had nooit zulke enorme positieve respons verwacht. Dank jullie wel.""Nu hoopt Duffy weer terug te keren als zangeres. ""Afgelopen decennium ligt nu achter me, waar het hoort. Hopelijk vraagt niemand meer waar Duffy is gebleven. Nu weten jullie het antwoord. Ik ben vrij.""",Özet,"Ma 6 april, 10:51"
129,https://nos.nl/artikel/2329300-amerikaanse-soullegende-bill-withers-81-overleden.html,"
    Amerikaanse soullegende Bill Withers (81) overleden
  ","De Amerikaanse soullegende Bill Withers is op 81-jarige leeftijd overleden. Dat meldt zijn familie aan persbureau AP. Withers bezweek in Los Angeles aan hartproblemenWithers werd in de jaren 70 wereldberoemd met hits als Lean On Me, Ain't No Sunshine en Lovely Day. Zijn carrière eindigde al na vijftien jaar, in het midden van de jaren 80, toen hij weigerde zijn contract bij platenmaatschappij Columbia te verlengen uit ergernis over de invloed die platenbazen op zijn werk hadden gekregen. Lean on Me:Zijn soulvolle liedjes waren een inspiratie voor vele generaties muzikanten na hem. Questlove, de drummer van de Grammy-winnende band The Roots, omschreef Withers in 2015 tegenover muziekblad Rolling Stone als ""de laatste alledaagse Afro-Amerikaan"". Questlove: ""Bill Withers komt het dichtste bij een Bruce Springsteen voor zwarte Amerikanen"".In datzelfde jaar kreeg hij een plek in de prestigieuze Rock and Roll Hall of Fame. Stevie Wonder introduceerde hem.Withers maakte acht platen en won drie Grammy's. Zijn familie laat weten ""kapot"" te zijn door het overlijden van de zanger en componist. ""Maar zijn muziek zal er voor eeuwig zijn. In deze moeilijke tijd hopen we dat zijn muziek troost en vermaak biedt.""",Özet,"Vr 3 april, 16:50"
130,https://nos.nl/artikel/2329248-studio-voetbal-online-wat-wil-jij-weten-van-onze-voetbalkenners.html,"
    Studio Voetbal Online: wat wil jij weten van onze voetbalkenners?
  ","Het zijn verwarrende tijden. Voor iedereen en dus ook voor de voetbalwereld. Moet de eredivisie vanwege de coronacrisis een streep zetten onder dit seizoen? Ajax, AZ en PSV vinden van wel, net als een heel rijtje clubs uit het rechterrijtje van de ranglijst.Maar welke gevolgen heeft dat? Wordt dit een seizoen zonder kampioen en zonder degradanten? Kunnen clubs de financiële gevolgen dragen? Wat betekent de crisis voor de zomerse transferperiode?Vanavond om 19.00 uur Studio Voetbal Online op Facebook, NOS.nl en YouTube.Voorlopig houdt de KNVB de kaarten op de borst, maar ook sportief kan de prijs hoog zijn. De UEFA wil koste wat het kost dat de Europese competities op enig moment worden uitgespeeld en dreigt ondertussen met sancties als landen vroegtijdig de stekker eruit trekken.En hoe zit het eigenlijk met Oranje? Zou het uitstel van het EK misschien een goede zaak kunnen zijn voor het keurkorps van bondscoach Ronald Koeman. En geldt dat ook voor de voetbalsters, die de Olympische Spelen (2021) en het EK (2022) verplaatst zagen?Vanaf 19.00 uur proberen Pierre van Hooijdonk, Rafael van der Vaart en verslaggever Jeroen Stekelenburg onder leiding van presentator Sjoerd van Ramshorst antwoord te geven op jouw vragen. Met alleen de presentator vanuit de studio, maar de rest op afstand vanuit hun woonkamer.Deze speciale uitzending van Studio Voetbal is dit keer alleen online te zien op NOS.nl, Facebook en YouTube. Tijdens de uitzending kan je op Facebook en YouTube vragen stellen.",Özet,"Vr 3 april, 10:28"
131,https://nos.nl/artikel/2329228-de-nos-gaat-terug-naar-de-dag-dat-terpstra-vlaanderens-mooiste-won.html,"
    De NOS gaat terug naar de dag dat Terpstra Vlaanderens Mooiste won
  ","Wat is de overeenkomst tussen Herman Brood en Henny Vrienten, 2 Unlimited en Jebroer?Niet het genre, het decennium waarin ze succes vierden of het aantal nummers in de Top 2000. Nee, al deze artiesten worden geciteerd door Niki Terpstra voordat hij in 2018 de 102de editie van de Ronde van Vlaanderen wint.Editie 104 had zondag gereden moeten worden, maar de uitbraak van het coronavirus houdt het peloton binnen. Een nieuwe winnaar komt er voorlopig niet, dus maakt Studio Sport van de gelegenheid gebruik om het archief in te duiken.In Studio Sport Archief is er zondagmiddag (vanaf 15.00 uur op NPO 1, NOS.nl en in de app) ruim baan voor de zege van Terpstra, die Adrie van der Poel na 32 jaar afloste als laatste Nederlandse winnaar van de wielerklassieker.Ook de acht edities daarvoor die door een Nederlander werden gewonnen, komen voorbij.Zingen na de koers, Terpstra maakt er een gewoonte van. Na verschillende zeges schudt hij een songtekst uit zijn mouw om het koersverloop te analyseren.""Ik had in mijn benen pijn, maar wou de snelste zijn. Ze halen me nooit meer in. Ik dacht: verdomd, ik win"", klinkt het na zijn overwinning in Dwars door Vlaanderen in 2014. Enkele weken later zet hij Parijs-Roubaix op zijn naam, maar de platenkast blijft dicht.Na de eindzege in de Eneco Tour in 2016 gaat hij weer open. ""Boem-tsjikkedie-boem-tsjikkedie-boem-tsjikkedie-boem, take it up to the maximum"", lacht Terpstra.Bekijk hieronder de optredens van Terpstra:2018 wordt vooralsnog het succesvolste jaar uit Terpstra's carrière. Eind februari wint hij de eendagskoers La Samyn door in de finale weg te springen bij zijn ploeggenoot Philippe Gilbert en Damien Gaudin, om daarna solo aan te komen.Het blijkt een beproefd recept dat hij nog twee keer weet te herhalen dat voorjaar. Om te beginnen bij de E3 Harelbeke, een wedstrijd die ruim een week voor de Ronde van Vlaanderen op de kalender staat en wordt gezien als graadmeter voor De Ronde.Terpstra en QuickStep-collega Yves Lampaert komen samen op kop te rijden, waarna Lampaert de Noord-Hollander niet kan bijhouden. Na een solo van 24 kilometer citeert de winnaar rapper Jebroer.""Ik heb m'n stoute schoenen aan. Zie me hakken, zie me tjappen, zie me gaan. Ik lust geen appel, lust geen kiwi: ik wil gaan met die, ik wil gaan met die, ik wil gaan met die banaan.""Zondag 1 april. Terpstra hoort bij de topfavorieten voor de Ronde van Vlaanderen, maar eigenlijk is iedereen van QuickStep favoriet voor de winst.Sebastiaan Langeveld en Dylan van Baarle rijden op kop als Terpstra, in reactie op een versnelling van Vincenzo Nibali, ten aanval trekt. De Italiaan zakt terug terwijl Terpstra op weg gaat naar de leiders.Op de Oude Kwaremont is het 'erop en erover'. Alleen de Deen Mads Pedersen, die bij Langeveld en Van Baarle reed, kan enigszins volgen, maar het wiel van Terpstra pakt hij geen moment.Achttien kilometer later, de Paterberg overleefd, steekt Terpstra zijn handen in lucht. De favorietenstatus is waargemaakt, opnieuw komt hij solo binnen.Aan de finish 'zingt' hij, vrij naar Raymond van het Groenewoud: ""Ik bouwde op, ik bouwde op, ik bouwde op, heel het bloed stond naar mijn kop.""""Het was de liefde, de liefde voor de koers."" Gevolgd door een diepe zucht.",Özet,"Vr 3 april, 06:24"
132,https://nos.nl/artikel/2329158-rijksmuseum-van-oudheden-verwerft-duizend-jaar-oude-vikingring.html,"
    Rijksmuseum van Oudheden verwerft duizend jaar oude Vikingring
  ","Het Rijksmuseum van Oudheden in Leiden heeft zijn collectie uitgebreid met een Vikingring. Het gaat om een gevlochten zilveren ring uit de tiende eeuw, die waarschijnlijk aan een hanger om de nek werd gedragen.De ring bestaat uit een staafje zilver met een gedraaide groef. Waarschijnlijk is het een kleinere versie van de halsringen die bekend zijn uit Scandinavië .De ring is eind vorig jaar door iemand met een metaaldetector gevonden in een maïsveld bij Hoogwoud, in de Kop van Noord-Holland. Het museum heeft de ring gekocht van de vinder.In de tiende eeuw was Noord-Holland voor Vikingen uit Scandinavië een uitvalsbasis voor plundertochten naar steden die verder landinwaarts lagen.Vondsten uit de tiende en elfde eeuw zijn in Nederland vrij zeldzaam. Het Rijksmuseum van Oudheden bereidt een tentoonstelling voor over deze periode. Over een paar jaar zal de ring daarin te zien zijn.",Özet,"Do 2 april, 14:50"
133,https://nos.nl/artikel/2328948-eurovisie-songfestival-komt-met-alternatieve-tv-show-voor-heel-europa.html,"
    Eurovisie Songfestival komt met alternatieve tv-show voor heel Europa 
  ","Het Eurovisie Songfestival komt met een alternatieve tv-uitzending: Europe Shine a Light. De show, zonder publiek, wordt op zaterdag 16 mei om 21.00 uur in heel Europa uitgezonden. Het Eurovisie Songfestival, dat dit jaar in Rotterdam zou worden gehouden, gaat vanwege de coronacrisis niet door. Op 16 mei zou de finale van het liedjesfestijn zijn.""Het wordt een show in de geest van eenheid en saamhorigheid"", zegt Jon Ola Sand van de organiserende omroeporganisatie EBU. ""We moedigen alle omroepen die aan het Eurovisie Songfestival van dit jaar zouden meedoen aan om deze show uit te zenden.""De 41 artiesten die in Rotterdam zouden optreden, worden volgens hoofdproducent Sietse Bakker in de schijnwerpers gezet. ""Naast een kort fragment van hun eigen nummer waarmee ze zouden optreden, zullen zij een gezamenlijke uitvoering brengen van een eerdere songfestivalhit."" Ze doen dat ieder vanuit hun eigen land.Ook oud-deelnemers doen aan het alternatieve evenement mee. ""Bekende songfestivalartiesten van de afgelopen jaren worden uitgenodigd om vanuit hun eigen land nummers uit het verleden op te voeren"", zegt Bakker.Europe Shine a Light wordt gepresenteerd door Chantal Janzen, Edsilia Rombley en Jan Smit. Zij zouden samen ook de presentatie van het Songfestival verzorgen.Volgens de organisatoren wordt in de alternatieve show uitgebreid stilgestaan bij iedereen die door de coronacrisis is getroffen en bij alle mensen die hard werken om de crisis te bestrijden.Intussen wordt nagedacht over een nieuwe datum voor het 'echte' songfestival. Algemeen wordt aangenomen dat Rotterdam ook volgend jaar de organiserende stad is. ""De komende periode wordt in kaart gebracht hoe we dit samen voor elkaar kunnen krijgen"", zegt NPO-voorzitter Shula Rijxman.",Özet,"Di 31 maart, 17:00"
134,https://nos.nl/artikel/2328929-extra-beveiliging-bij-singer-laren-na-diefstal-van-gogh.html,"
    Extra beveiliging bij Singer Laren na diefstal Van Gogh
  ","Museum Singer in Laren wordt extra beveiligd na de inbraak van gisternacht, waarbij een schilderij van Vincent van Gogh is gestolen. Het museum zegt dat de beveiliging was afgestemd met deskundigen en verzekeraars, maar dat het ook lessen wil trekken uit de diefstal. Welke maatregelen concreet zijn genomen, is niet bekendgemaakt.Het politieonderzoek naar de inbraak is in volle gang. Er zijn inmiddels meerdere tips binnengekomen, meldt een woordvoerder.Het ontvreemde doek, Lentetuin, de pastorietuin te Nuenen in het voorjaar uit 1884, is gisteren op internationale opsporingslijsten geplaatst. Singer had het schilderij in bruikleen van het Groninger Museum. Het werk is 57 centimeter bij 25 centimeter groot.De politie roept iedereen die ook maar ""een splinter informatie"" heeft op om die te delen. In het programma Opsporing Verzocht werd dinsdagavond kort aandacht besteed aan de zaak. Wie 30 maart tussen 02.30 uur en 03.30 uur in Laren was, kan iets van de inbraak in het Singer gemerkt hebben. Omwonenden wordt gevraagd om beelden van eigen bewakingscamera's in te leveren als daar mogelijk iets verdachts op te zien is. Ook iedereen die in de dagen en weken voor de inbraak opvallende dingen rond het museum heeft gezien, wordt gevraagd zich te melden.Bij het politie-onderzoek zijn de landelijke recherche, de tactische recherche, forensische onderzoekers en kunstroofexperts betrokken.",Özet,"Di 31 maart, 13:55"
135,https://nos.nl/artikel/2328870-schrijfster-carl-friedman-67-overleden.html,"
    Schrijfster Carl Friedman (67) overleden
  ","Schrijfster en columniste Carl Friedman is overleden. Ze stierf vrijdag op 67-jarige leeftijd in haar woonplaats Amsterdam na een ziekbed, meldt uitgeverij Van Oorschot.Friedman, geboren als Carolina Klop, werd bekend met haar debuut, de novelle Tralievader uit 1991. Ook de roman Twee koffers vol (1993) was een succes. In de boeken staan de gevolgen van de Tweede Wereldoorlog voor Joodse overlevenden en hun omgeving centraal. Beide boeken werden in meerdere talen vertaald en verfilmd, het laatste in 1998 door Jeroen Krabbé onder de titel Left Luggage. In 2005 ontstond ophef over de herkomst van Friedman. Door haar boeken was in binnen- en buitenland de indruk ontstaan dat ze een Joodse achtergrond had, maar dat bleek niet zo te zijn. Wel had haar katholieke vader in een Duits concentratiekamp gezeten.Het werd haar kwalijk genomen dat ze in interviews nooit had ontkend dat ze Joods was. ""Alles wijst erop dat Friedman in de greep is van wat wel heet 'het verlangen Joods te zijn'"", schreef Joost Zwagerman begin 2006 in NRC. Friedman reageerde nooit op de aantijgingen, maar haar schrijverschap viel stil en ze publiceerde amper nog. Behalve verhalend proza schreef Friedman columns voor Trouw en Vrij Nederland. Voor haar hele oeuvre kreeg ze van de gemeente Tilburg en de Universiteit van Tilburg de E. du Perronprijs 2003.",Özet,"Ma 30 maart, 20:26"
136,https://nos.nl/artikel/2328830-werk-van-vincent-van-gogh-gestolen-uit-museum-singer-laren.html,"
    Werk van Vincent van Gogh gestolen uit museum Singer Laren
  ","Bij de inbraak in het Singer-museum in Laren is vannacht een schilderij van Vincent van Gogh gestolen. Dat heeft het museum bekendgemaakt.Het gaat om het doek Lentetuin, de pastorietuin te Nuenen in het voorjaar uit 1884. Het werk van 25 bij 57 centimeter was in bruikleen van het Groninger Museum, dat alleen deze Van Gogh in de collectie had. Het is het enige schilderij dat de dieven vannacht in Laren hebben meegenomen.De inbrekers kwamen rond 03.15 uur binnen door onder meer de glazen voordeur te forceren. Het inbraakalarm ging af, maar de daders waren al weg toen de politie aankwam.Volgens Singer Laren is de beveiliging ""geheel volgens protocol"" verlopen. ""We hebben dat goed afgestemd met onze verzekeringsexperts, maar uiteraard kunnen we hier iets van leren,"" zegt algemeen directeur Evert van Os.Museumdirecteur Jan Rudolph de Lorm is naar eigen zeggen ""geschokt en ongelooflijk pissig"":De Lorm noemt de roof ""heel erg voor het Groninger Museum, heel erg naar voor Singer Laren en vooral verschrikkelijk voor ons allemaal. Kunst is er om van te genieten en om getroost te worden, zeker in deze moeilijke tijd.""Ook de directeur van het Groninger Museum is geschokt. ""Het is een diefstal van een werk dat van ons allemaal is"", zegt Andreas Blühm. Hij benadrukt dat zijn museum blijft samenwerken met Singer Laren. ""We laten ons hierdoor niet afschrikken.""Bij het onderzoek naar de diefstal worden onder meer kunstroofexperts van de politie ingezet. Ook is het schilderij op de internationale lijst van gestolen kunstwerken van Interpol geplaatst.Het museum in Laren is momenteel gesloten in verband met het coronavirus. De Van Gogh was onderdeel van de tentoonstelling Spiegel van de ziel. Toorop tot Mondriaan, die begon op 14 januari en tot 10 mei zou duren.Burgemeester Mol van Laren heeft vanochtend met de museumdirectie en de politie overlegd over de diefstal. ""Ik ben geschokt door deze inbraak, juist nu ook Singer door de coronamaatregelen in een kwetsbare en onzekere tijd zit"", laat hij weten. ""Een gebeurtenis als deze heeft niet alleen materiële schade, maar ook emotionele impact.""Het is niet de eerste inbraak in het museum. In januari 2007 werden zeven beelden gestolen uit de museumtuin. Daaronder was ook een afgietsel van De Denker, dat na een paar dagen zwaar verminkt werd teruggevonden.",Özet,"Ma 30 maart, 15:12"
137,https://nos.nl/artikel/2328817-geen-strafbare-feiten-bij-omstreden-rtl-programma-de-villa.html,"
    ""Geen strafbare feiten bij omstreden RTL-programma De Villa""
  ","Bij de datingshow De Villa van RTL 4 en producent Blue Circle zijn geen strafbare feiten gepleegd. Tot die conclusie komen de televisiezender en producent na een integriteitsonderzoek. Over het programma ontstond in november ophef vanwege grensoverschrijdend seksueel gedrag.Kijkers van de datingshow ergerden zich op sociale media aan een aantal scènes waarin een mannelijke deelnemer zich opdrong aan een medekandidate die daar niet van gediend was. Na de ophef werd het programma van de buis gehaald en besloot RTL om een onderzoek in te stellen. Dat onderzoek is uitgevoerd door Hoffmann Bedrijfsrecherche en een team onder leiding van strafrechtadvocaat Richard Korver.Voor het onderzoek werd onder meer het ruwe beeldmateriaal van de serie bekeken. Ook werden gesprekken gevoerd met deelnemers en werd de opnamelocatie onderzocht.Volgens Korver zijn er door de makers verkeerde inschattingen gemaakt, waardoor er bij de kijkers de indruk kon ontstaan dat er sprake was van strafbare feiten. In het rapport staat ook dat er geen sprake was van een onveilige omgeving voor de kandidaten. Vanwege de privacy van de deelnemers worden er verder geen details over de uitkomsten van het onderzoek bekendgemaakt.Programmadirecteur Peter van der Vorst van RTL 4 zegt in een verklaring opgelucht te zijn. Hij wil leren van de conclusies van het onderzoek. ""De beelden die de maatschappelijke discussie hebben aangewakkerd zijn door de montage en onze checks geglipt. Dit had nooit mogen gebeuren. Heel begrijpelijk dat dit tot publieke verontwaardiging heeft geleid."" Bij RTL wordt gewerkt aan een nieuw ethisch protocol.Ook bij producent Blue Circle betuigen ze spijt. ""In brede zin hebben we uit deze vervelende situatie veel lering getrokken en nemen de aanbevelingen uit de rapporten dan ook zeker ter harte"", zegt de topvrouw van Blue Circle, Georgette Schlick.",Özet,"Ma 30 maart, 13:11"
138,https://nos.nl/artikel/2328810-inbraak-bij-museum-singer-laren.html,"
    Inbraak bij museum Singer Laren
  ","In het museum Singer Laren is vannacht ingebroken. De politie kan nog niet zeggen of de inbrekers iets hebben gestolen. Het museum geeft vanmiddag om 15.00 uur een persconferentie, schrijft NH Nieuws.Het museum is op dit moment gesloten vanwege het coronavirus. De inbrekers kwamen rond 03.15 uur binnen door onder meer de glazen voordeur te forceren. Volgens ooggetuigen is ook een deur in het museum kapot.Afgelopen nacht is er om 3.15 uur ingebroken in museum #Singer Laren aan de Oude Drift in #Laren. De politie doet onderzoek. Heeft u iets verdachts gezien in de omgeving rond dit tijdstip? Neem dan contact op via 0900-8844 of 0800-7000 (anoniem).In het museum hangen op dit moment onder meer werken van Jan Toorop, Vincent van Gogh en Piet Mondriaan. Ook een afgietsel van het beeld De Denker van Auguste Rodin staat in het museum. De hele collectie van het Singer Laren telt zeker 3000 kunstwerken.Dit is niet de eerste inbraak in het museum. In januari 2007 was er een grote kunstroof. Toen werden uit de museumtuin zeven beelden gestolen, waaronder een afgietsel van De Denker, dat later zwaar verminkt werd teruggevonden.",Özet,"Ma 30 maart, 11:27"
139,https://nos.nl/artikel/2330431-schietstoel-gevechtsvliegtuig-per-ongeluk-geactiveerd-tijdens-rondvlucht.html,"
    Schietstoel gevechtsvliegtuig per ongeluk geactiveerd tijdens rondvlucht
  ","Een 64-jarige Fransman heeft zichzelf per ongeluk gelanceerd met zijn schietstoel toen hij als passagier in een straaljager zat. Hij schoot met 500 kilometer per uur uit het toestel toen hij zich schrap wilde zetten en hierdoor aan een hendel naast zijn stoel trok. De man kon veilig landen door zijn parachute.De vlucht in het gevechtsvliegtuig Dassault Rafale B was een cadeau van de collega's van de man. Het toestel heeft een topsnelheid van zo'n 1400 kilometer per uur. Hij had nog nooit eerder in een militair vliegtuig gevlogen en was erg gespannen, maar durfde zijn cadeau niet te weigeren.Tijdens het opstijgen raakte de man in paniek en greep hij naar iets om zich vast te houden. Dat bleek de hendel te zijn waardoor de schietstoel werd geactiveerd. De piloot had ook gelanceerd moeten worden, maar dit gebeurde niet door een technische fout in het vliegtuig. Hij kon het toestel daardoor wel veilig aan de grond zetten.Het incident gebeurde vorig jaar maart in het Franse Saint-Dizier, maar er zijn nu meer details naar buiten gebracht. De Franse luchtvaartautoriteit heeft de eerste conclusies van het onderzoek naar het incident gepubliceerd.Uit het onderzoek blijkt dat de veiligheidscontroles niet goed waren uitgevoerd. De man mocht zelf zijn uitrusting aanpassen, waardoor zijn helm en zuurstofmasker niet goed waren bevestigd. Tijdens de lancering verloor hij daardoor zijn helm.De man beschikte over de verplichte medische verklaring om te mogen vliegen, maar de piloot kreeg wel het advies om de vlucht niet ""te intens"" te maken voor zijn passagier. Verder mocht de grens van 3g tijdens de vlucht niet worden overschreden. Meer g-krachten zouden mogelijk gevaarlijk zijn voor de man. De uren voor de vlucht was hij namelijk erg gestresst en was zijn hartslag aan de hoge kant.Of er consequenties volgen naar aanleiding van het incident is nog niet duidelijk.",Özet,"Dinsdag, 11:37"
140,https://nos.nl/artikel/2330401-530-xtc-pillen-tussen-de-puzzelstukjes.html,"
    530 xtc-pillen tussen de puzzelstukjes
  ","4 jaar geleden kreeg schoonmoeder ( niet die van mij! ) een nieuwe puzzeldoos thuis bezorgd. Zelf had ze niets besteld en de afzender op de doos was onbekend. Na rondvragen bij familie, vrienden en buren de doos maar opgeborgen in de garage. Vandaag tijdens het opruimen de doos weer teruggevonden en voor de deur gezet voor de kleinkinderen. Bleek er in de doos niet alleen een puzzel te zitten maar ook 530 xtc pillen. Onderzoek gestart. 
#puzzel #extasypillen #bezorgen
#Hollandskroon #inbeslagname
#onderzoek #wijkagentEen vrouw in het Noord-Hollandse Niedorp heeft in een nieuwe doos met Disney-puzzels 530 xtc-pillen gevonden. Een wijkagent meldt de opmerkelijke vondst op Instagram.De vrouw kreeg vier jaar geleden een nieuwe puzzeldoos thuisbezorgd. Ze had zelf niets besteld en ook familie, vrienden en buren wisten van niets. Zonder in de doos te kijken, borg ze die op in de garage.Bij het opruimen kwam ze de doos weer tegen en zette hem apart voor haar kleinkinderen. Toen bleek dat er in de doos niet alleen puzzelstukjes zaten, maar ook 530 xtc-pillen.De politie probeert uit te zoeken hoe de drugs bij de vrouw terechtgekomen zijn en waar de pillen vandaan komen.",Özet,"Di 14 april, 00:32"
141,https://nos.nl/artikel/2329972-panda-ouwehands-lijkt-zwanger-we-denken-dat-ze-een-nest-aan-het-bouwen-is.html,"
    Panda Ouwehands lijkt zwanger: ""We denken dat ze een nest aan het bouwen is""
  ","De verzorgers van de twee reuzenpanda's in Ouwehands Dierenpark zien signalen dat het pandavrouwtje Wu Wen in verwachting is. De panda's die in 2017 uit China in de dierentuin van Rhenen arriveerden, hebben afgelopen januari gepaard en nu lijkt Wu Wen, het pandavrouwtje, zich te installeren in de kraamkamer in het pandaverblijf.Zwangerschap bij reuzenpanda's is een kwestie van een toevalstreffer; vrouwtjes zijn eens per jaar een kleine twee dagen vruchtbaar en het is maar afwachten of het mannetje in die korte periode bereid is met haar te paren. Dat gebeurde in Rhenen dus in januari, en pas nu gedraagt Wu Wen zich anders.Die lange tussentijd is niet vreemd, zegt José Kok, manager zoölogie bij Ouwehands, in Nieuws en Co op NPO Radio 1. ""Panda's kennen een verlate implantatie. Een bevruchte eicel nestelt zich niet direct in de baarmoeder, maar blijft een tijdje zweven. Pas als alle omstandigheden goed zijn, vindt de innesteling plaats.""Het pandavrouwtje is steeds vaker in het beschutte kraamhol. ""Ze sleept bamboe mee naar binnen, we denken dat ze een nest aan het bouwen is. Ze eet steeds vaker haar bamboe op in de kraamkamer"", zegt Kok. Ook heeft ze er al in geslapen.Behalve Wu Wens belangstelling voor het kraamhol is er ook een fysiologische aanwijzing dat ze zwanger is: in haar urine stijgt de hormoonspiegel. ""We zitten kortom nog steeds in de race"", zegt Kok.De draagtijd is heel kort, de buik van het zwangere vrouwtje zwelt ook niet op want het jong komt piepklein en onderontwikkeld ter wereld.De rust in de dierentuin, die sinds begin maart gesloten is voor het publiek, kan gunstig hebben gewerkt voor de zwangerschap, zegt zoöloog Kok. ""Panda's zijn gevoelig voor geluid. In hun natuurlijke leefgebied in China, boven 1500 meter, is ook niet zo veel lawaai.""Het kan overigens nog op een teleurstelling uitlopen: Wu Wen was vorig jaar schijnzwanger, ook een vaker voorkomend verschijnsel bij reuzenpanda's. Maar omdat ze toen geen nest bouwde en nu wel, zijn de verwachtingen in Rhenen hoog gespannen.",Özet,"Do 9 april, 18:21"
142,https://nos.nl/artikel/2328403-automobilist-na-positieve-blaastest-het-waren-de-kersenbonbons.html,"
    Automobilist na positieve blaastest: ""Het waren de kersenbonbons""
  ","Een beschonken automobilist kwam vannacht in Arnhem met een opmerkelijke verklaring voor zijn positieve blaastest. Hij zei dat een doos kersenbonbons de boosdoener was.De man viel de politie op toen hij slingerend en langzaam reed over de Rijksweg-West. Bij een controle blies hij 275 ugl, terwijl de maximum toegestane hoeveelheid voor een ervaren bestuurder 220 ugl is.De man bezwoer dat hij niet te veel had gedronken, schrijft de politie op Facebook. Wel had hij naar eigen zeggen meer dan een doos kersenbonbons verorberd. Ze zouden in de aanbieding zijn geweest. Volgens de politie had hij chocolade op zijn tanden.Het is onwaarschijnlijk dat de kersenbonbons hebben geleid tot de positieve test. Hypothetisch is dat mogelijk als iemand net voor het blazen een sterke bonbon heeft gegeten. Er blijft dan een hoge concentratie alcohol in de mond, maar die verdwijnt na een paar minuten. De man is later op het bureau getest met een ademanalyse die nog steeds 275 ugl aangaf.NRC schreef enkele jaren geleden dat je zo'n 42 van de chocolaatjes moet eten om op de hoeveelheid alcohol van een halve liter bier te komen.",Özet,"Do 26 maart, 12:00"
